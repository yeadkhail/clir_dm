[
  {
    "url": "https://www.jugantor.com/country-news/1044606",
    "title": "তাহিরপুরে শশ্মানঘাটে জুয়ার আসর, গ্রেফতার ২",
    "publication_date": "2025-12-24T22:57:32+06:00",
    "keywords": "",
    "body": "সুনামগঞ্জের তাহিরপুরের শশ্মানঘাটের সামনে চলা জুয়ার আসর থেকে দুই জুয়ারিকে গ্রেফতার করেছে পুলিশ। বুধবার (২৪ ডিসেম্বর) গ্রেফতারকৃতদের মামলা দায়ের পূর্বক সুনামগঞ্জ বিজ্ঞ আদালতে সোপর্দ করেছে তাহিরপুর থানা পুলিশ।\nগ্রেফতারকৃতরা হলেন- সুনামগঞ্জের তাহিরপুরের উত্তর শ্রীপুর ইউনিয়নের দুধের আউটা গ্রামের মৃত আবুল হোসেনের ছেলে আলাউদ্দিন ওরফে আলাদনুর, উত্তর বড়দল ইউনিয়নের শিমুরতলা গ্রামের মৃত ছমির উদ্দিনের ছেলে মোশাহিদ মিয়া।\nমঙ্গলবার সন্ধ্যায় তাহিরপুর থানার ট্যাকেরঘাট অস্থায়ী পুলিশ ক্যাম্পের সদস্যরা উত্তর শ্রীপুরের দুধেরআউটা শশ্মানঘাটের সামনে বসা জুয়ার আসরে অভিযান চালায়। ওই অভিযানে নগদ অর্থ, জুয়া খেলার উপকরণ, লাইট, মোবাইল ফোন জব্দ করার সময় জুয়াড়ি আলাউদ্দিন, মোশাহিদকে গ্রেফতার করে পুলিশ। জুয়ার আসরে বসা আরও কয়েকজন জুয়াড়ি কৌশলে পালিয়ে যায়।\nবুধবার রাতে সুনামগঞ্জের অতিরিক্ত পুলিশ সুপার জাকির হোসাইন জুয়াড়ি গ্রেফতার, মামলা দায়েরের বিষয়টি যুগান্তরকে নিশ্চিত করেন।",
    "scraped_at": "2025-12-24T23:20:39"
  },
  {
    "url": "https://www.jugantor.com/country-news/1044605",
    "title": "গভীর রাতে ইটভাটায় ডেকে নিয়ে জাসাস নেতাকে কুপিয়ে হত্যা",
    "publication_date": "2025-12-24T22:54:41+06:00",
    "keywords": "",
    "body": "গাজীপুরের শ্রীপুরে গভীর রাতে ইটভাটায় ডেকে নিয়ে এক জাসাস নেতাকে রামদা দিয়ে এলোপাতাড়ি কুপিয়ে হত্যা করেছে দুর্বৃত্তরা।\nমঙ্গলবার (২৩ ডিসেম্বর) দিবাগত রাত ৩টার দিকে উপজেলার গোসিঙ্গা ইউনিয়নের লতিফপুর গ্রামের শীতলক্ষ্যার তীরের কেবিএম ব্রিকস নামক ইটভাটায় এ হত্যাকাণ্ডের ঘটনা ঘটে।\nস্বজনদের অভিযোগ, স্থানীয় কয়েকজন মোবাইল ফোনে ডেকে নিয়ে সুপরিকল্পিতভাবে তাকে খুন করেছে।\nনিহত মো. ফরিদ সরকার (৩৫) উপজেলার গোসিঙ্গা ইউনিয়নের নারায়ণপুর গ্রামের মো. জামাল উদ্দিন সরকারের ছেলে। তিনি গোসিঙ্গা ইউনিয়ন জাতীয়তাবাদী সামাজিক সাংস্কৃতিক সংস্থার (জাসাস) সিনিয়র যুগ্ম সাধারণ সম্পাদক ছিলেন।\nনিহতের বাবা জামাল উদ্দিন সরকার বলেন, মঙ্গলবার রাতে স্থানীয় কয়েকজন ব্যক্তি আমার ছেলেকে মোবাইল ফোনে আবুল কাশেমের মালিকানাধীন কেবিএম ইটভাটায় ডেকে নেয়। রাত ১০টার দিকে সে বাসা থেকে বের হয়ে যায়। রাত ৩টার দিকে স্থানীয় লোকজন বাসায় এসে খবর দেয় আমার ছেলেকে কয়েকজন মিলে এলোপাতাড়ি কুপিয়ে ফেলে গেছে। এরপর দ্রুত ঘটনাস্থলে গিয়ে দেখি, ছেলের রক্তাক্ত দেহ পড়ে রয়েছে। তাকে উদ্ধার করে দ্রুত গাজীপুর হাসপাতালে নেওয়ার পথে তার মৃত্যু হয়।\nতিনি বলেন, আমার ছেলে ইটভাটায় মাটি সরবরাহ করত। এ নিয়ে কয়েক দিন ধরে সমস্যা চলছে। কয়েকজন মাটি সরবরাহ করতে বাধা দিয়ে আসছিল ছেলেকে।\nনিহতের মা ফরিদা বেগম বলেন, রাত ১০টার দিকে আমার ছেলে আর আমি একই সঙ্গে রাতের খাবার খাই। খাবার শেষে ইটভাটার উদ্দেশে বাড়ি থেকে বের হয়। রাত ৩টার দিকে ছেলেকে মেরে ফেলছে, এমন খবর পেয়ে মাথায় আসমান ভেঙে পড়ে। আমার কলিজাটা শেষ করে দিল ওরা। আমি ছেলেকে ফেরত চাই। আমার ছেলেকে ডেকে নিয়ে ওরা মেরে ফেলেছে। আমাদের শত্রুরা আমার ছেলেকে বাঁচতে দিল না। সবার নাম বলব পরে।\nকেবিএম ইটভাটার কর্মচারী মো. জাকির হোসেন বলেন, রাত সাড়ে ১০টার দিকে ইটভাটায় এসে আগুন পোহাতে থাকে ফরিদ ভাই। এরপর রাত ৩টার দিকে কয়েকজন অচেনা ব্যক্তি রামদা হাতে এসে ফরিদ ভাইকে ধাওয়া করে। আমরা ভয়ে দৌড়ে পাশের ঘরে গিয়ে আশ্রয় নিই। এরপর কুপিয়ে-পিটিয়ে মেরে ফেলে যায়।\nগাজীপুর জেলা পুলিশের অতিরিক্ত পুলিশ সুপার কালিয়াকৈর (সার্কেল) মিরাজুল ইসলাম বলেন, আপাতত হত্যাকাণ্ডের বিষয়টি দুর্বৃত্তের হাতে খুন বলতে হবে। পুলিশের কাছে নির্দিষ্ট কিছু তথ্য রয়েছে। কারা হত্যাকাণ্ড ঘটিয়েছে, এমন তথ্য রয়েছে। আপাতত তদন্তের জন্য বলা যাচ্ছে না। মরদেহ ময়নাতদন্তের জন্য পাঠানো হয়েছে। মামলা প্রক্রিয়াধীন।",
    "scraped_at": "2025-12-24T23:20:40"
  },
  {
    "url": "https://www.jugantor.com/country-news/1044604",
    "title": "সুন্দরগঞ্জে জাতীয় পার্টির মহাসচিবের মনোনয়নপত্র সংগ্রহ",
    "publication_date": "2025-12-24T22:53:41+06:00",
    "keywords": "গাইবান্ধা",
    "body": "ত্রয়োদশ জাতীয় সংসদ নির্বাচনে গাইবান্ধা-১ (সুন্দরগঞ্জ) আসনে জাতীয় পার্টি মনোনীত এমপি প্রার্থী ব্যারিস্টার শামীম হায়দার পাটোয়ারী মনোনয়নপত্র সংগ্রহ করেছেন।\nবুধবার (২৪ ডিসেম্বর) দুপুর ১২টার দিকে নির্বাচনের দায়িত্বে নিয়োজিত রিটার্নিং কর্মকর্তা ও উপজেলা নির্বাহী কর্মকর্তার কার্যালয় থেকে তার পক্ষে এ মনোনয়নপত্র উত্তোলন করেন জাতীয় পার্টির নেতারা।\nএ নিয়ে এখন পর্যন্ত এ আসনে ৫ জন প্রার্থী তাদের মনোনয়নপত্র সংগ্রহ করেছেন।\nবাকিরা হলেন, বাংলাদেশ জামায়াতে ইসলামীর প্রার্থী অধ্যাপক মো. মাজেদুর রহমান সরকার, স্বতন্ত্রের ব্যানারে বিএনপির প্রার্থী মো. আরেফিন আজিজ সরদার সেন্টু, স্বতন্ত্র প্রার্থী মোছা. ছালমা আক্তার ও জাতীয় সমাজতান্ত্রিক দলের (জেএসডি) মো. আবদুল মান্নান।\nব্যারিস্টার শামীম হায়দার পাটোয়ারীর বাবা এবিএম মফিজুল ইসলাম পাটোয়ারী ঢাকা বিশ্ববিদ্যালয়ের আইন বিভাগের চেয়ারম্যান ছিলেন। তার গ্রামের বাড়ি উপজেলার বামনডাঙ্গা ইউনিয়নের ফলগাছা মনিরাম গ্রামে।\nজাতীয় পার্টির মহাসচিব ব্যারিস্টার শামীম হায়দার পাটোয়ারী রাজনৈতিক জীবনে দলটির অতিরিক্ত মহাসচিবের দায়িত্ব পালন ও প্রয়াত হুসেইন মুহম্মদ এরশাদের রাজনৈতিক উপদেষ্টা ছিলেন। এছাড়া তিনি সুন্দরগঞ্জ উপজেলা জাতীয় পার্টির সভাপতি হিসেবেও দায়িত্ব পালন করছেন।\nগত ২০১৮ সালে গাইবান্ধা-১ (সুন্দরগঞ্জ) আসনে উপনির্বাচনে জাতীয় পার্টির সংসদ সদস্য নির্বাচিত হন। একই সালে একাদশ জাতীয় সংসদ নির্বাচনে তিনি পুনরায় এমপি হিসেবে নির্বাচিত হয়েছিলেন। চলতি ২০২৫ সালের ৭ জুলাই তাকে জাতীয় পার্টির (জাপা) মহাসচিব পদে নিয়োগ দেন দলটির চেয়ারম্যান জিএম কাদের।",
    "scraped_at": "2025-12-24T23:20:41"
  },
  {
    "url": "https://www.jugantor.com/politics/1044603",
    "title": "সপরিবারে লন্ডনের হিথ্রো বিমানবন্দরে তারেক রহমান",
    "publication_date": "2025-12-24T22:52:22+06:00",
    "keywords": "বিএনপি,তারেক রহমান",
    "body": "দেশে ফিরতে লন্ডনের হিথ্রো বিমানবন্দরে পৌঁছেছেন বিএনপির ভারপ্রাপ্ত চেয়ারম্যান তারেক রহমান। বাংলাদেশ সময় আজ রাত সোয়া ১২টায় বাংলাদেশ বিমানের একটি ফ্লাইটে ঢাকার উদ্দেশে রওনা দেবেন তিনি। তার সঙ্গে রয়েছেন সহধর্মিণী ডা. জোবাইদা রহমান ও কন্যা জাইমা রহমান।\nদীর্ঘ ১৭ বছর পর আগামীকাল বৃহস্পতিবার দুপুর ১২টার দিকে দেশে ফিরবেন তারেক রহমান। দেশে ফেরার পর প্রথম তিন দিন বিভিন্ন কর্মসূচিতে অংশ নেবেন।\nবুধবার দুপুরে গুলশানে বিএনপির চেয়ারপারসনের রাজনৈতিক কার্যালয়ে সংবাদ সম্মেলনে করে তারেক রহমানের তিন দিনের কর্মসূচির কথা জানান দলটির স্থায়ী কমিটির সদস্য সালাহউদ্দিন আহমদ।\nতিনি বলেন, আগামীকাল দুপুরে বিমানবন্দরে নামার পর দলের জ্যেষ্ঠ নেতারা তারেক রহমানকে স্বাগত জানাবেন। এরপর তিনি জুলাই এক্সপ্রেসওয়ে তথা ৩০০ ফিট রাস্তায় সংবর্ধনাস্থলে যাবেন। সেখানে অপেক্ষায় থাকা নেতা-কর্মীদের ধন্যবাদ ও কৃতজ্ঞতা জানিয়ে দেশবাসীর উদ্দেশে বক্তব্য দেবেন তিনি। এরপর বিএনপির চেয়ারপারসন খালেদা জিয়াকে দেখতে এভারকেয়ার হাসপাতালে যাবেন। সেখান থেকে বিমানবন্দর সড়ক হয়ে কাকলীর মোড় হয়ে গুলশান–২ নম্বরে বাসভবনে চলে আসবেন। সেদিন আর অন্য কোনো অনুষ্ঠান হবে না।\nসালাহউদ্দিন আহমদ বলেন, পরদিন ২৬ ডিসেম্বর, শুক্রবার জুমার নামাজের পর তারেক রহমান বাসভবন থেকে প্রথমে রাজধানীর শেরেবাংলা নগরে জিয়াউর রহমানের কবর জিয়ারত করবেন। সেখান থেকে সাভারের জাতীয় স্মৃতিসৌধে গিয়ে মুক্তিযুদ্ধের শহীদদের প্রতি শ্রদ্ধা জানাবেন। এরপর ২৭ ডিসেম্বর, শনিবারও দুটি কর্মসূচি রয়েছে। ওই দিন জাতীয় পরিচয়পত্রের কাজ করবেন তিনি। এ জন্য তারেক রহমান সশরীর রাজধানীর আগারগাঁওয়ে নির্বাচন কমিশন অফিসে যাবেন কি না, সেটা পরে জানানো হবে। ওই দিনই ভোটার হতে সব কাজ করবেন। এরপর শহীদ ওসমান হাদির কবর জিয়ারত করতে ঢাকা বিশ্ববিদ্যালয় ক্যাম্পাসে যাবেন।\nশহীদ ওসমান হাদির কবর জিয়ারত শেষে সেখান থেকে রাজধানীর শ্যামলীতে পঙ্গু হাসপাতালে চিকিৎসাধীন জুলাই গণ–অভ্যুত্থানে আহত ব্যক্তিদের দেখতে যাবেন তারেক রহমান। এরপর আরেকটি অনুষ্ঠান হবে, সেটার বিস্তারিত পরে জানানো হবে বলে জানান সালাহউদ্দিন আহমদ।",
    "scraped_at": "2025-12-24T23:20:43"
  },
  {
    "url": "https://www.jugantor.com/country-news/1044602",
    "title": "খালাবাড়ি এসে মারধরে কলেজছাত্র নিহত",
    "publication_date": "2025-12-24T22:51:09+06:00",
    "keywords": "",
    "body": "পটুয়াখালীর মির্জাগঞ্জে খালাবাড়ি বেড়াতে এসে বখাটেদের মারধরের শিকার হয়ে মো. সায়মোন ইসলাম সিয়াম নামে এক কলেজছাত্র নিহত হয়েছেন।\nএ ঘটনায় নিহতের বাবা আব্দুল বাসেত জুয়েল তালুকদার বাদী হয়ে মির্জাগঞ্জ থানা একটি হত্যা মামলা দায়ের করেছেন।\nবুধবার সকালে পটুয়াখালী র‌্যাব-৮ এর সহযোগিতায় হত্যা মামলার প্রধান আসামি রাইয়ান (২০) ও দ্বিতীয় অভিযুক্ত মো. রাশেদকে ঢাকার যাত্রাবাড়ীর ধোলাই পাড় থেকে গ্রেফতার করা হয়েছে।\nসায়মোন ইসলাম সিয়াম (১৮) পটুয়াখালী সদর থানার ইটবাড়িয়া ইউনিয়নের ঘোপখালি গ্রামের আব্দুল বাসেত জুয়েল তালুকদারের ছেলে। তিনি ঢাকা রমিজউদ্দিন স্কুল অ্যান্ড কলেজের এইচএসসি ১ম বর্ষের ছাত্র ছিলেন।\nমঙ্গলবার বিকালে সুবিদখালী সরকারি কলেজ সংলগ্ন এলাকায় বালুর মাঠে এ ঘটনা ঘটে।\nপুলিশ ও নিহতের পারিবারিক  সূত্রে জানা গেছে, মঙ্গলবার সিয়াম মির্জাগঞ্জে খালার বাড়িতে বেড়াতে আসেন। বিকালে খালাতো ভাই আব্দুল্লাহর সঙ্গে সুবিদখালী সরকারি কলেজ এলাকায় ঘুরতে যান। এ সময় কলেজসংলগ্ন এলাকার বাসিন্দা আ. সালামের ছেলে রাইয়ান ও একই এলাকায় বাসিন্দা মো. রফিকুল ইসলাম পিন্টুর ছেলে রাশেদের সঙ্গে তাদের কথা কাটাকাটি ও তর্কবিতর্ক হয়। এক পর্যায়ে রাইয়ান ও রাশেদসহ তিন থেকে চারজন তাদেরকে স্থানীয় একটি নির্জন বালুর মাঠে তুলে নিয়ে মারধর করে। এক পর্যায় তারা গুরুতর অসুস্থ হয়ে পড়লে বখাটেরা সিয়াম ও তার খালাতো ভাই আবদুল্লাকে মির্জাগঞ্জ উপজেলা স্বাস্থ্য কমপ্লেক্সে নিয়ে যায়।\nস্বাস্থ্য কমপ্লেক্সের কর্তব্যরত চিকিৎসক সিয়ামকে মৃত ঘোষণা করেন এবং গুরুতর আহত আব্দুল্লাহকে উন্নত চিকিৎসার জন্য বরিশাল শেরেবাংলা মেডিকেল কলেজ হাসপাতালে প্রেরণ করেন। এ অবস্থা দেখে বখাটেরা হাসপাতাল থেকে পালিয়ে যায়।\nমির্জাগঞ্জ থানার ওসি মো. আব্দুস সালাম বলেন, বখাটেদের সঙ্গে তর্কে বিতর্কে মারধরের শিকার হয়ে সিয়াম নামে একজন নিহত হয়েছে। এ বিষয়ে নিহতের পিতা তিনজনকে আসামি করে থানায় একটি হত্যা মামলা দায়ের করেছেন। আসামি রাইয়ান ও রাশেদকে পটুয়াখালী র‌্যাব-৮ এর সহযোগিতায় ঢাকা থেকে গ্রেফতার করা হয়েছে। লাশ ময়নাতদন্তের জন্য পটুয়াখালী মর্গে পাঠানো হয়েছে।",
    "scraped_at": "2025-12-24T23:20:44"
  },
  {
    "url": "https://www.jugantor.com/country-news/1044601",
    "title": "জেলের জালে ধরা পড়ল ২ মণ ওজনের ফ্লাইং ফিশ",
    "publication_date": "2025-12-24T22:50:07+06:00",
    "keywords": "",
    "body": "কুয়াকাটা সংলগ্ন বঙ্গোপসাগরে জেলের জালে ধরা পড়েছে প্রায় ৮০ কেজি (২ মণ) ওজনের একটি বিরল প্রজাতির পাখি মাছ (ফ্লাইং ফিশ); যা স্থানীয়ভাবে গোলপাতা মাছ নামেও পরিচিত।\nবুধবার (২৪ ডিসেম্বর) বিকালে মাছটি কুয়াকাটা সংলগ্ন মহিপুর মৎস্য মার্কেটে বিক্রির জন্য আনা হলে একনজর দেখতে ভিড় করেন উৎসুক জনতা।\nএর গত তিনদিন আগে গভীর বঙ্গোপসাগরে এফবি নূরজাহান নামের একটি ফিশিং ট্রলারের জালে মাছটি ধরা পড়ে। বিশালাকৃতির পাখনা থাকার কারণে স্থানীয়দের কাছে মাছটি পাখি মাছ নামে পরিচিত।\nমৎস্য আড়তদার ও জেলেদের সঙ্গে কথা বলে জানা যায়, উপকূলীয় এলাকায় এ মাছের চাহিদা তুলনামূলক কম থাকায় দামও বেশি ওঠে না।\nখোলা বাজারে উন্মুক্ত নিলামে মাছটি ৯ হাজার টাকায় বিক্রি হয়। মুন্নী ফিসের স্বত্বাধিকারী জাহিদুল ইসলাম রাজীব ১১২ টাকা কেজি দরে মাছটি কিনে নেন। তিনি জানান, বাড়তি দামে বিক্রির আশায় মাছটি ঢাকায় পাঠানো হবে।\nমাছটি ধরার সঙ্গে সংশ্লিষ্ট জেলে কামাল মাঝি বলেন, জাল টানার সময় অন্যান্য মাছের সঙ্গে এই পাখি মাছটি উঠে আসে। কিন্তু চাহিদা কম থাকায় দামও কম পেয়েছি।\nমাছ ব্যবসায়ী রফিক জানান, পাখি মাছ সচরাচর পাওয়া যায় না। এ মাছ বিদেশে রপ্তানিযোগ্য এবং দেশের রেস্টুরেন্টগুলোতে এর চাহিদা রয়েছে।\nইকোফিশ-বাংলাদেশের গবেষণা সহকারী বখতিয়ার রহমান বলেন, সেইল ফিশ বিশ্বের দ্রুতগতির সামুদ্রিক প্রাণীদের একটি। এটি ঘণ্টায় ১১০ থেকে ১৩০ কিলোমিটার বেগে চলতে পারে। নৌকার পালের মতো পাখনার কারণে একে সেইল ফিশ বলা হয়। শিকারের সময় এ মাছ রং পরিবর্তন করতেও সক্ষম।\nকলাপাড়া উপজেলার সিনিয়র মৎস্য কর্মকর্তা অপু সাহা বলেন, পাখি মাছ মূলত গভীর সমুদ্রের মাছ। এর বৈজ্ঞানিক নাম সেইল ফিশ। স্থানীয় জেলেরা একে পাখি মাছ বলে জানে। এ মাছ অত্যন্ত সুস্বাদু ও পুষ্টিগুণ সমৃদ্ধ।",
    "scraped_at": "2025-12-24T23:20:45"
  },
  {
    "url": "https://www.jugantor.com/country-news/1044600",
    "title": "ব্যবসায়ীর বাড়ির গ্রিল কেটে কোটি টাকার স্বর্ণ লুট",
    "publication_date": "2025-12-24T22:49:18+06:00",
    "keywords": "",
    "body": "নারায়ণগঞ্জের রূপগঞ্জে গ্রিল ও ভেন্টিলেটর ভেঙে মনজুর হোসেন নামে এক ব্যবসায়ীর বাড়িতে থেকে ১ কোটি ৮ লাখ টাকা মূল্যের ৫০ ভরি স্বর্ণালংকার ও নগদ দেড় লাখ টাকা চুরির ঘটনা ঘটেছে। উপজেলার বাড়িয়াছনি এলাকায় এ চুরির  ঘটনা ঘটে।\nবুধবার বিকেলে ব্যবসায়ী মনজুর হোসেন বাদী হয়ে রূপগঞ্জ থানায় একটি অভিযোগ দেন।\nমনজুর হোসেন জানান, গত ২০ ডিসেম্বর তিনি তার স্ত্রী ও সন্তান বাড়িয়াছনি বাড়িতে তালা দিয়ে ঢাকা শ্বশুরবাড়িতে চলে যান। তারা বুধবার বেলা ১১টার দিকে মনজুর হোসেন স্ত্রী সন্তান নিয়ে বাড়ি ফিরে দেখেন বাড়ির জানালার গ্রিল ও ভেন্টিলেটর ভেঙে ১ কোটি ৮ লাখ টাকার ৫০ ভরি স্বর্ণালংকার ও নগদ দেড় লাখ টাকা টাকা চুরি করে নিয়ে যায় চোরের দল। ধারণা করা হচ্ছে, ২০ থেকে ২৪ ডিসেম্বরের মাঝে যেকোনো চোরের দল এ চুরির ঘটনা ঘটায়।\nরূপগঞ্জ থানার ওসি সবজেল হোসেন বলেন, এ ধরনের অভিযোগ পেয়েছি। তদন্ত মোতাবেক ব্যবস্থা নেওয়া হবে।",
    "scraped_at": "2025-12-24T23:20:46"
  },
  {
    "url": "https://www.jugantor.com/country-news/1044599",
    "title": "ঢাকা–১ আসন: মনোনয়ন কিনলেন নাজমুল হুদার মেয়ে অন্তরা",
    "publication_date": "2025-12-24T22:48:36+06:00",
    "keywords": "",
    "body": "ঢাকা–১ আসনে স্বতন্ত্র প্রার্থী হিসেবে মনোনয়ন ফরম সংগ্রহ করলেন সাবেক যোগাযোগ মন্ত্রী ব্যারিস্টার নাজমুল হুদার মেয়ে অন্তরা হুদা। বুধবার ২৪ ডিসেম্বর দুপুরে তার পক্ষে সমর্থিত নেতাকর্মীরা মনোনয়ন ফরম সংগ্রহ করেন।\nদোহার উপজেলা নির্বাহী কর্মকর্তা (ইউএনও) ও সহকারী রিটার্নিং কর্মকর্তা মো. মাঈদুল ইসলামের নিকট থেকে স্বতন্ত্র প্রার্থী অন্তরা হুদার পক্ষে এ মনোনয়নপত্র সংগ্রহ করলেন অন্তরা হুদার নির্বাচনি প্রধান সমন্বয়কারী সাবেক ছাত্রনেতা আক্কাস আলী খান।\nএ সময় উপস্থিত ছিলেন রাইপাড়া ইউনিয়নের সাবেক চেয়ারম্যান রেজাউল হালিম, নারী নেত্রী মুনিয়া আক্তার, যুব নেতা সাজ্জাত হোসেন সানি, পপি আক্তার, শেখ আশিকুলসহ অন্যান্য নেতারা। এ সময় নির্বাচনি কার্যক্রম ও আগামী দিনের রাজনৈতিক কর্মসূচি নিয়ে আলোচনা করেন তারা।",
    "scraped_at": "2025-12-24T23:20:47"
  },
  {
    "url": "https://www.jugantor.com/country-news/1044598",
    "title": "যে কারণে স্বতন্ত্র হিসেবে মনোনয়নপত্র নিলেন বিএনপি নেতা লাঞ্জু",
    "publication_date": "2025-12-24T22:47:34+06:00",
    "keywords": "",
    "body": "জামালপুর-৩ (মেলান্দহ-মাদারগঞ্জ) আসনের স্বতন্ত্র সংসদ সদস্য প্রার্থী হিসেবে মনোনয়নপত্র নিয়েছেন মাদারগঞ্জ উপজেলা বিএনপির সাবেক সভাপতি ফায়েজুল ইসলাম লাঞ্জু। তিনি বুধবার নিজের সমর্থকদের নিয়ে উপজেলা নির্বাচন অফিস থেকে মনোনয়নপত্র কেনেন।\nএর আগে একই আসনে স্বতন্ত্র সংসদ সদস্য প্রার্থী হিসেবে মনোনয়নপত্র গ্রহণ করেছেন মেলান্দহ উপজেলা বিএনপির যুগ্ম সাধারণ সম্পাদক সিদ্দিকুর রহমান শুভ।\nকেন্দ্রীয় বিএনপি এই আসনে সংসদ সদস্য প্রার্থী হিসেবে মনোনয়ন দিয়েছেন দলের কেন্দ্রীয় জলবায়ু বিষয়ক যুগ্ম সম্পাদক মোস্তাফিজুর রহমান বাবুলকে।\nস্বতন্ত্র সংসদ সদস্য প্রার্থী হিসেবে মনোনয়নপত্র গ্রহণের কারণ জানতে চাইলে ফায়েজুল ইসলাম লাঞ্জু সাংবাদিকদের জানান, এই আসনে দলের প্রার্থী মনোনয়নে তৃণমূল নেতাকর্মীদের ইচ্ছার প্রতিফলন না ঘটায় তিনি স্বতন্ত্র প্রার্থী হিসেবে নির্বাচনে অংশগ্রহণ করার ইচ্ছায় মনোনয়নপত্র কিনেছেন। কেন্দ্রীয় বিএনপি এ আসনের মনোনয়ন পরিবর্তনের বিষয়টি ভেবে দেখবেন বলে তিনি আশা করেন।",
    "scraped_at": "2025-12-24T23:20:48"
  },
  {
    "url": "https://www.jugantor.com/country-news/1044597",
    "title": "কারাগারে আতাউর রহমান বিক্রমপুরী",
    "publication_date": "2025-12-24T22:41:24+06:00",
    "keywords": "",
    "body": "স্বরাষ্ট্র মন্ত্রণালয়ের আদেশে আতাউর রহমান বিক্রমপুরীকে গাজীপুরের কাশিমপুর কেন্দ্রীয় কারাগার-১ এ পাঠানো হয়েছে।\nবুধবার (২৪ ডিসেম্বর) সকালে তাকে কারাগারে পাঠানো হয়।\nটঙ্গী পূর্ব থানার ভারপ্রাপ্ত কর্মকর্তা (ওসি) মেহেদী হাসান জানান, স্বরাষ্ট্র মন্ত্রণালয়ের আটক আদেশে গোয়েন্দা পুলিশ (ডিবি) আতাউর রহমান বিক্রমপুরীকে গ্রেফতার করে টঙ্গী থানায় হস্তান্তর করে। পরে তাকে কাশিমপুর কেন্দ্রীয় কারাগার-১ পাঠানো হয়েছে।\nকাশিমপুর কেন্দ্রীয় কারাগার-১ এর জেল সুপার আবু নুর মোহাম্মদ রেজা বলেন, স্বরাষ্ট্র মন্ত্রণালয়ের ডিটেনশন আদেশে তাকে বুধবার সকালে এ কারাগারে পাঠানো হয়। আতাউর রহমান বিক্রমপুরী বর্তমানে কারাগারে বন্দি রয়েছেন।",
    "scraped_at": "2025-12-24T23:20:50"
  },
  {
    "url": "https://www.jugantor.com/country-news/1044596",
    "title": "খুনি হাসিনার আসনে স্বতন্ত্র প্রার্থী হচ্ছেন গোবিন্দ প্রামাণিক",
    "publication_date": "2025-12-24T22:40:25+06:00",
    "keywords": "গোপালগঞ্জ",
    "body": "সাবেক স্বৈরশাসক খুনি শেখ হাসিনার আসনে (গোপালগঞ্জ-৩) স্বতন্ত্র প্রার্থী হিসেবে মনোনয়ন ফরম  সংগ্রহ করেছেন বাংলাদেশ জাতীয় হিন্দু মহাজোটের কেন্দ্রীয় কমিটির মহাসচিব অ্যাডভোকেট গোবিন্দ চন্দ্র প্রামাণিক।\nবুধবার বিকাল সাড়ে ৪টার দিকে তিনি নেতাকর্মীদের সঙ্গে নিয়ে গোপালগঞ্জ জেলা রিটার্নিং কর্মকর্তার কার্যালয়ে আসেন। পরে তিনি সেখান থেকে মনোনয়ন ফরম সংগ্রহ করেন।\nগণমাধ্যমকে এ তথ্য নিশ্চিত করেছেন হিন্দু মহাজোটের গোপালগঞ্জ জেলা কমিটির সভাপতি বিজন রায়।\nতিনি বলেন, আমাদের সংগঠনের কেন্দ্রীয় কমিটির মহাসচিব অ্যাডভোকেট গোবিন্দ চন্দ্র প্রামাণিক গোপালগঞ্জ-৩ আসন থেকে স্বতন্ত্র প্রার্থী হিসেবে নির্বাচনে প্রতিদ্বন্দ্বিতা করবেন। এ কারণে বুধবার বিকালে তিনি জেলা রিটার্নিং মনোনয়ন ফরম সংগ্রহ করেছেন। তিনি ২৮ ডিসেম্বর মনোনয়নপত্র দাখিল করবেন।\nএ সময় হিন্দু মহাজোটের ঢাকা বিভাগীয় সাংগঠনিক সম্পাদক চন্দন মণ্ডল, প্রচার সম্পাদক (স্বেচ্ছাসেবক) ঝিনুক বিশ্বাস, গোপালগঞ্জ জেলা কমিটির সাধারণ সম্পাদক বীবেক বিশ্বাস, হিন্দু মহাজোটের কর্মী তুষার গাইনসহ সংগঠনের গোপালগঞ্জ সদর, টুঙ্গিপাড়া ও কোটালীপাড়া উপজেলার নেতারা উপস্থিত ছিলেন।\nহিন্দু মহাজোটের মহাসচিব অ্যাডভোকেট গোবিন্দ চন্দ্র প্রামাণিক বলেন, আমি স্বতন্ত্র প্রার্থী হিসেবে এ আসনে নির্বাচনে লড়ব। নেতাকর্মীদের সঙ্গে নিয়ে মনোনয়ন ফরম সংগ্রহ করেছি। আগামী ২৮ ডিসেম্বর মনোনয়নপত্র জমা দেব। আমাকে বিভিন্ন রাজনৈতিক দল প্রার্থী হতে অফার করেছিল। কিন্তু রাজি হইনি। কারণ কোনো দলীয় প্লাটফর্মে প্রার্থী হলে কথা বলা যায় না। এ জন্য স্বতন্ত্র প্রার্থী হওয়ার সিদ্ধান্ত নিয়েছি।",
    "scraped_at": "2025-12-24T23:20:51"
  },
  {
    "url": "https://www.jugantor.com/national/1044595",
    "title": "নির্বাচনি ইশতেহারে বৈদেশিক নীতি স্পষ্ট করতে হবে: দিলারা চৌধুরী",
    "publication_date": "2025-12-24T22:38:29+06:00",
    "keywords": "নির্বাচন,প্রেস ক্লাব,ত্রয়োদশ সংসদ নির্বাচন",
    "body": "ত্রয়োদশ জাতীয় সংসদ নির্বাচনে সব রাজনৈতিক দলগুলোর নির্বাচনি ইশতেহারে বৈদেশিক নীতি স্পষ্ট করার দাবি জানিয়েছেন রাষ্ট্রবিজ্ঞানী দিলারা চৌধুরী।\nবুধবার বিকালে রাজধানীর জাতীয় প্রেস ক্লাবে ‘গণঅভ্যুত্থান পরবর্তী ফ্যাসিবাদের পদধ্বনি ও নয়া বন্দোবস্ত’ শীর্ষক আলোচনা ও প্রতিবাদ সভায় প্রধান অতিথির বক্তব্যে তিনি এ দাবি জানান। সভার আয়োজন করে বাংলাদেশ আজাদি মুভমেন্ট।\nঅধ্যাপক দিলারা চৌধুরী রাজনৈতিক দলগুলোর প্রতি দাবি জানিয়ে বলেন, সব পলিটিক্যাল পার্টি তাদের ম্যানিফেস্টোর ভেতরে বলবে তাদের ফরেন পলিসি কী হবে এবং বহির্বিশ্বের সঙ্গে যেখানে যা চুক্তি হয়েছে, সব চুক্তিগুলো রিনিউ করবে এবং যেগুলো দেশবিরোধী চুক্তি রয়েছে, সেগুলো বাতিল করার অঙ্গীকার করতে হবে।\nজুলাই গণঅভ্যুত্থান ও বর্তমান শঙ্কা প্রকাশ করে তিনি বলেন, জুলাই অভ্যুত্থানে আমি ভেবেছিলাম- একটা নতুন বাংলাদেশ আমাদের আত্মমর্যাদা এবং সার্বভৌমত্ব সমুন্নত থাকবে। কিন্তু বর্তমানে জনগণের মধ্যে কোনো ঐক্য নাই। আবার আমাদের সমাজের মধ্যে যে বিভাজন রয়েছে, যেটা মুক্তিযুদ্ধের পর তৈরি করে দিয়েছিল ইন্ডিয়া। স্বাধীনতা-বিপক্ষ চেতনা...। এখন রাজাকার, মৌলবাদ এ সমস্ত শব্দ আবার আমাদের রাজনীতিতে ফেরত এসেছে।\nতিনি বলেন, রাষ্ট্রের কোনো বন্ধু হয় না। ইন্টারন্যাশনাল রিলেশনে ‘বন্ধু রাষ্ট্র’ বলে কিছু নাই, খালি স্বার্থই মুখ্য। ইন্ডিয়া বিশ্বাস করে, চাণক্য নীতিতে কয় হাজার বছর আগে লিখে গেছে, তোমার নেইবার (প্রতিবেশী) সবসময় তোমার শত্রু।’\nআধিপত্যবাদ থেকে বের হওয়ার কিছু সুনির্দিষ্ট প্রস্তাব দিয়ে এই রাষ্ট্রবিজ্ঞানী বলেন, ইস্পাত কঠিন একটা ঐক্য জনগণের ভেতরে গড়ে তুলতে হবে। আমাদের জ্ঞান চর্চা এবং বুদ্ধি চর্চা বাড়াতে হবে। ইতিহাস ঐতিহ্য নিয়ে গবেষণা কেন্দ্র গড়ে তুলে সংরক্ষণ করতে হবে। তাছাড়া পাহাড়ি এবং অন্যান্য ধর্মাবলম্বীদের সঙ্গে আমাদের ইন্টিগ্রেশন (সংহতি) দরকার।\nতিনি ইসলামের প্রকৃত শিক্ষার ওপর জোর দিয়ে বলেন, ইসলাম বলেছে তুমি জাস্টিস এস্টাব্লিশ করো, অন্যায়ের বিরুদ্ধে যুদ্ধ কর এবং এক্সপ্লয়টেশন (শোষণ) বন্ধ করো। ইসলামে যেটা বলেছে সে অনুযায়ী তোমার চরিত্র গঠন প্রয়োজন।\nদিলারা উল্লেখ করেন, আমরা নিপীড়িত হয়েছি ব্রিটিশ পিরিয়ড থেকে। ব্রিটিশরা কিন্তু আমাদেরকে সরাসরি শাসন করেনি, চিরস্থায়ী বন্দোবস্তের মাধ্যমে তারা এই এলাকার ভূমি তুলে দিয়েছিল জমিদারদের হাতে। এখানকার মানুষ জোরপূর্বক মুসলমান হয়নি বরং ‘এখানকার লোকেরা মুসলমান হয়েছে মুক্তি পাওয়ার জন্য এবং সুফিদের প্রচারের জন্য।\nভারতীয় জাতীয়তাবাদকে হিন্দু ন্যাশনালিজম উল্লেখ করে তিনি বলেন, ইন্ডিয়াতে হিন্দুত্ববাদটা কী, ওটা তো ব্রাহ্মণবাদ, চাণক্যের বুদ্ধি তো ভীষণ বুদ্ধি তাদের। বাংলাদেশে এমন কোনো সেক্টর নাই, যেখানে পেনিট্রেশন (অনুপ্রবেশ) হয় নাই। এমনকি আমাদের গর্বের সেনাবাহিনী এবং ডিজিএফআই অফিসের ভেতরেও। তিনি আরও বলেন, ৫৪ বছর পর আমাদের মুক্তিযুদ্ধের বিজয় দিবসটাকে মোদি কেড়ে নিয়ে গেছে। সে বলে দিয়েছে, ‘এটা তাদের বিজয়....’।\nআলোচনা সভায় আরও বক্তব্য দেন- লেফটেন্যান্ট কর্নেল (অব.) হাসিনুর রহমান, খেলাফত আন্দোলনের নেতা মুফতি ফখরুল ইসলাম, ব্যারিস্টার এসএম শাহরিয়ার প্রমুখ।",
    "scraped_at": "2025-12-24T23:20:52"
  },
  {
    "url": "https://www.jugantor.com/country-news/1044594",
    "title": "স্ত্রীসহ সাবেক এমপি বাবলুর বিরুদ্ধে দুদকের চার্জশিট",
    "publication_date": "2025-12-24T22:38:20+06:00",
    "keywords": "",
    "body": "বগুড়া-৭ (গাবতলী-শাজাহানপুর) আসনের সাবেক স্বতন্ত্র সংসদ সদস্য রেজাউল করিম বাবলু ও তার স্ত্রী বিউটি খাতুনের বিরুদ্ধে আদালতে চার্জশিট দাখিল করা হয়েছে। তথ্য গোপন করে জ্ঞাত আয় বহির্ভূতভাবে অবৈধ সম্পদ অর্জনের অভিযোগে তাদের বিরুদ্ধে মামলা হয়েছিল।\nদুর্নীতি দমন কমিশন (দুদক) প্রধান কার্যালয় তাদের বিরুদ্ধে চার্জশিট দাখিলের অনুমতি দেয়।\nবুধবার বিকালে তদন্তকারী কর্মকর্তা দুদক বগুড়া সমন্বিত কার্যালয়ের সহকারী পরিচালক জাহিদুল ইসলাম জানান, আদালতে তাদের বিরুদ্ধে চার্জশিট দাখিল করা হয়েছে।\nদুদক বগুড়া সমন্বিত জেলা কার্যালয়ের সূত্র জানায়, বগুড়া-৭ (গাবতলী-শাজাহানপুর) আসনের সাবেক স্বতন্ত্র সংসদ সদস্য রেজাউল করিম বাবলু ও তার স্ত্রী বিউটি খাতুনের বিরুদ্ধে জ্ঞাত আয় বহির্ভূত সম্পদ অর্জনের অভিযোগ উঠে। এর প্রেক্ষিতে প্রধান কার্যালয়ের নির্দেশে দুদক বগুড়া সমন্বিত জেলা কার্যালয় থেকে ওই দম্পতিকে পৃথক নোটিশে তাদের সম্পদ বিবরণী দাখিল করতে বলা হয়।\nওই নোটিশ পাওয়ার পর রেজাউল করিম বাবলু ও তার স্ত্রী বিউটি খাতুন গত ২০২২ সালের ৬ ফেব্রুয়ারি বগুড়া কার্যালয়ে পৃথকভাবে তাদের সম্পদ বিবরণী জমা দেন। সম্পদ বিবরণী দুদক প্রধান কার্যালয়ের নির্দেশে যাচাই ও অনুসন্ধান করা হয়। তদন্তে দাখিল করা সম্পদ বিবরণীতে অসঙ্গতি পাওয়া যায়। এরপর প্রধান কার্যালয়ের নির্দেশে দুদক বগুড়া কার্যালয়ের তৎকালীন উপ-পরিচালক জাহাঙ্গীর আলম ওই দম্পতির বিরুদ্ধে নিজ কার্যালয়ে মামলা করেন।\nতদন্তের দায়িত্ব দেওয়া হয়, সহকারী পরিচালক জাহিদুল ইসলামকে। তদন্ত করে তিনি আসামিদের বিরুদ্ধে তথ্য গোপন করে জ্ঞাত আয় বহির্ভূতভাবে এক কোটি দুই লাখ ছয় হাজার ২৯৩ টাকার অবৈধ সম্পদ অর্জনের প্রমাণ পান। এরপর দুদক প্রধান কার্যালয় থেকে সাবেক এমপি রেজাউল করিম বাবলু ও তার স্ত্রী বিউটি খাতুনের বিরুদ্ধে দুদক আইনের বিভিন্ন ধারায় চার্জশিট দাখিলের অনুমোদন দেওয়া হয়।\nএর প্রেক্ষিতে তদন্তকারী কর্মকর্তা সহকারী পরিচালক সম্প্রতি আদালতে তাদের বিরুদ্ধে চার্জশিট দাখিল করেন।\nসাবেক সংসদ সদস্য রেজাউল করিম বাবলুর মোবাইল ফোন বন্ধ থাকায় এ ব্যাপারে তার কোনো বক্তব্য পাওয়া যায়নি।",
    "scraped_at": "2025-12-24T23:20:54"
  },
  {
    "url": "https://www.jugantor.com/country-news/1044593",
    "title": "সাতক্ষীরায় নদী খননের মাটি লুটে বাধা, পুলিশ ফাঁড়িতে হামলা",
    "publication_date": "2025-12-24T22:33:43+06:00",
    "keywords": "সাতক্ষীরা,সাতক্ষীরা সদর",
    "body": "সাতক্ষীরায় নদী খননের মাটি লুটপাটে বাধা দেওয়ায় স্থানীয় পুলিশ ফাঁড়িতে হামলা চালিয়ে দুই পুলিশ সদস্যকে আহত করা হয়েছে। এ সময় ফাঁড়িতে আটকে রাখা বেতনা নদীর খননকৃত মাটি লুটপাটকারী ট্রলি চালকদের সরদারকে ছিনিয়ে নেওয়া হয়েছে। বুধবার (২৪ ডিসেম্বর) দুপুর ১২টার দিকে সাতক্ষীরা সদর উপজেলার ব্রহ্মরাজপুর পুলিশ ফাঁড়িতে এ হামলার ঘটনা ঘটে।\nআহত পুলিশ সদস্যরা সাতক্ষীরা সদর হাসপাতালে চিকিৎসা নিয়েছেন। আহত পুলিশ সদস্যরা হলেন- ব্রহ্মরাজপুর পুলিশ ফাঁড়ির সহকারী উপ-পরিদর্শক মাহাবুর রহমান ও কনস্টেবল মেহেদী হাসান।\nব্রহ্মরাজপুর পুলিশ ফাঁড়ির কর্তব্যরত উপ-পরিদর্শক সোহরাব হোসেন জানান, বেতনা নদীর খননকৃত মাটি নেহালপুর ও পার্শ্ববর্তী এলাকা থেকে দীর্ঘদিন ধরে লুটপাট করে আসছিল একটি মহল। এ চক্রের সর্দার ছিল ধুলিহর সানাপাড়ার মৃত ইমান আলীর ছেলে ট্রলি চালক কিসমত আলী।\nসম্প্রতি পানি উন্নয়ন বোর্ডের মাধ্যমে সাতক্ষীরা শহরের এক ঠিকাদার নেহালপুর এলাকার বেতনা নদীর খননকৃত মাটি কিনেছেন মর্মে সদর উপজেলা নির্বাহী কর্মকর্তা অর্ণব দত্ত তাকে মঙ্গলবার অবহিত করেন। একইসঙ্গে ওই মাটি যাতে কেউ লুটপাট না করে তা দেখার জন্য তাকে নির্দেশনা দেন। তাৎক্ষণিক তিনি মঙ্গলবার (২৩ ডিসেম্বর) ট্রলি চালকদের সর্দার ধুলিহর সানাপাড়ার কিসমত আলীসহ সকলকে অবহিত করেন।\nসোহরাব হোসেন আরও জানান, বুধবার (২৪ ডিসেম্বর) ভোরে কিসমত আলীর নেতৃত্বে ৭/৮ জন নেহালপুর স্লুইস গেটের পাশে বেতনা খননের স্তূপ করা মাটি কেটে ট্রলিতে ভরে অন্যত্র নিয়ে যাচ্ছে মর্মে তিনি খবর পান। বিষয়টি তিনি পানি উন্নয়ন বোর্ডের কর্মকর্তাদের জানান। একপর্যায়ে পানি উন্নয়ন বোর্ডের কার্যসহকারী রাজকুমার মন্ডল সকালে ঘটনাস্থলে এসে তাদেরকে মাটি কাটতে বাধা দেন। তার উপর চড়াও হয় কিসমত ও তার সহযোগীরা।\nএকপর্যায়ে সকাল ১০টার দিকে তিনি ট্রলিভর্তি মাটিসহ কিসমতকে ধরে ফাঁড়িতে নিয়ে আসেন। পরবর্তীতে ফাঁড়িতে আটকে রেখে ট্রলি চালকদের মারপিট করা হয়েছে এমন খবর ছড়িয়ে দিলে কিসমতের ভাই রহমত, স্ত্রী শাহানারা ও ভাইপো বাবুরালীসহ ৩০/৩৫ জন ফাঁড়ির ফটক জোরপূর্বক খুলে ফেলে। তারা কিসমতকে ছাড়িয়ে নেওয়ার চেষ্টা করলে সহকারী উপ-পরিদর্শক মাহাবুর রহমান ও সিপাহী মেহেদী হাসান বাধা দেন।\nহামলাকারীরা ওই দুই পুলিশ সদস্যকে পিটিয়ে জখম করে আটককৃত ট্রলিসহ কিসমতকে ছিনিয়ে নিয়ে যায়।\nএ বিষয়ে স্থানীয় সাহেব আলী, নূর হোসেনসহ কয়েকজন জানান, বিগত আওয়ামী লীগের আমলে বেতনা নদীর খননকৃত মাটি কিসমতের নেতৃত্বে লুটপাট করা হতো। কিসমতের পেছনে থাকা রাঘব বোয়ালরা নেপথ্যে থেকে পুলিশ ফাঁড়িতে হামলার মদদ দিয়েছে।\nএ ব্যাপারে কিসমত হোসেন দাবি করে বলেন, পুলিশের নিষেধ অমান্য করে তিনি বুধবার সকালে বেতনার মাটি কাটছিলেন এটা সত্য। কিন্তু তাকে ধরে আনার পর আর কখনো মাটি কাটবেন না বলার পরও ফাঁড়ির কর্মকর্তা উপ-পরিদর্শক সোহরাব হোসেন তাকে মারপিট করেছে।\nসাতক্ষীরা সদর থানার ভারপ্রাপ্ত কর্মকর্তা (ওসি) মো. মাসুদুর রহমান জানান, ব্রহ্মরাজপুর পুলিশ ফাঁড়িতে হামলার ঘটনায় আটজনের নাম উল্লেখ করে এবং অজ্ঞাতনামা ২০/৩০ জনের বিরুদ্ধে সাতক্ষীরা পানি উন্নয়ন বোর্ডের সহকারী প্রকৌশলী লিয়াকত হোসেন বুধবার রাতে থানায় একটি মামলা দায়ের করেছেন। আসামিদের গ্রেফতারের চেষ্টা চলছে।",
    "scraped_at": "2025-12-24T23:20:55"
  },
  {
    "url": "https://www.jugantor.com/country-news/1044592",
    "title": "শীতে কাঁপছে পাবনা, দেখা নেই সূর্যের",
    "publication_date": "2025-12-24T22:30:03+06:00",
    "keywords": "আবহাওয়ার খবর,শীত,পাবনা",
    "body": "পদ্মা-যমুনা নদীবেষ্টিত পাবনায় শীত জেঁকে বসেছে। ঘন কুয়াশা এবং হাড় কাঁপানো শীতে জনজীবন কাহিল হয়ে পড়েছে। গত ২৪ ঘণ্টা ধরে সূর্যের দেখা নেই। দুপুর পর্যন্ত প্রকৃতি ঘন কুয়াশার চাদরে ঢেকে থাকছে। এদিকে তাপমাত্রার পারদ ক্রমশ নিচে নামছে।\nবুধবার পাবনায় তাপমাত্রা সর্বনিম্ন ১১ ডিগ্রি রেকর্ড করা হয়। ঈশ্বরদী আবহাওয়া পর্যবেক্ষণ কেন্দ্রের আবহাওয়া পর্যবেক্ষক নাজমুল হোসেন জানান, গত এক সপ্তাহ ধরে তাপমাত্রা ১২ দশমিক ৫ ডিগ্রি থেকে ১২ ডিগ্রিতে ওঠা-নামা করছিল। বুধবার তাপমাত্রার পারদ সর্বনিম্ন ১১ ডিগ্রিতে নেমে আসে। হাড়কাঁপানো শীতে পদ্মা-যমুনা নদীর চরাঞ্চলের ২ লক্ষাধিক মানুষসহ অন্তত ৫ লক্ষাধিক মানুষ কষ্ট পাচ্ছেন। দিনমজুর ও নিম্নআয়ের মানুষকে চরম ভোগান্তি পোহাতে হচ্ছে। শীতে কাজ করতে না পারায় মানবেতর দিন যাপন করছেন তারা।\nএদিকে শীতজনিত ডায়রিয়া ও নিউমোনিয়াসহ নানা রোগে শিশু এবং বৃদ্ধরা আক্রান্ত হচ্ছেন। গত ২৪ ঘণ্টায় পাবনা জেনারেল হাসপাতালসহ জেলার উপজেলা স্বাস্থ্য কমপ্লেক্সগুলোতে ২ শতাধিক শিশু ও বয়স্ক মানুষ ভর্তি হয়।\nপাবনা জেনারেল হাসপাতালের আবাসিক মেডিকেল অফিসার ডা. জাহিদুল ইসলাম জানান, গত ২৪ ঘণ্টায় পাবনা জেনারেল হাসপাতালে ১১৫ জন শীতজনিত রোগী ভর্তি হয়েছে।\nস্বাস্থ্য বিভাগ সূত্র জানায়, জেলার উপজেলা স্বাস্থ্য কমপ্লেক্সগুলোতে শীতজনিত রোগে আক্রান্ত মানুষের চাপ বেড়েছে। এছাড়া প্রচণ্ড শীতে চরাঞ্চলের বাসিন্দা ও শ্রমজীবী মানুষ পড়েছেন মহাবিপাকে। তারা ঠিকমতো কাজে যেতে পারছেন না। চরাঞ্চলসহ শীতার্ত মানুষের মধ্যে গরম কাপড়ের তীব্র সংকট দেখা দিয়েছে।\nজেলা প্রশাসনের ত্রাণ বিভাগসহ সংশ্লিষ্ট ইউনিয়ন পরিষদের সচিবরা জানান, পাবনার পদ্মা ও যমুনা নদীর চরাঞ্চলের ২ লাখসহ জেলায় কমপক্ষে ৫ লাখ শীতার্ত মানুষের গরম কাপড় দরকার। কিন্তু এখন পর্যন্ত সরকারি বা বেসরকারি কোনো তরফ থেকেই গরম কাপড় বা কম্বল দেওয়া হয়নি।\nএদিকে স্বল্প ও নিম্ন আয়ের মানুষ গরম কাপড় কিনতে শহরের পুরাতন কাপড়ের দোকানে ভিড় করছেন। কিন্তু পুরাতন কাপড়ের দামও বেড়ে গেছে অস্বাভাবিকভাবে। কাজেই এবারের হাড়কাঁপানো শীতে পদ্মা-যমুনা বিধৌত পাবনার শীতার্ত মানুষের দুঃখের যেন শেষ নেই।",
    "scraped_at": "2025-12-24T23:20:56"
  },
  {
    "url": "https://www.jugantor.com/economics/1044591",
    "title": "কোমলপানীয় ব্র্যান্ড ‘স্পিড’ জিতে নিল বেস্ট ব্র্যান্ড অ্যাওয়ার্ড",
    "publication_date": "2025-12-24T22:26:09+06:00",
    "keywords": "",
    "body": "দেশের অন্যতম জনপ্রিয় কোমলপানীয় ব্র্যান্ড ‘স্পিড’ জিতে নিল ‘বেস্ট ব্র্যান্ড অ্যাওয়ার্ড ২০২৫’। এ নিয়ে টানা ৮ম বারের মতো ‘সি এস ডি অলটারনেটিভ’ ক্যাটাগরিতে বেস্ট ব্র্যান্ড হওয়ার গৌরব অর্জন করল ‘স্পিড’। বাংলাদেশের ব্র্যান্ড প্র্যাকটিশনারদের বৃহত্তম প্রতিষ্ঠান বাংলাদেশ ব্র্যান্ড ফোরাম (বিবিএফ) সম্প্রতি রাজধানীর লা মেরিডিয়ান ঢাকা হোটেলে এক জমকালো আয়োজনের মাধ্যমে দেশের সেরা ব্র্যান্ডগুলোকে স্বীকৃতি প্রদান করে।\nঅনুষ্ঠানে ‘স্পিড’-এর পক্ষ থেকে পুরস্কার গ্রহণ করেন আকিজ ফুড অ্যান্ড বেভারেজ লিমিটেডের সিনিয়র ব্র্যান্ড ম্যানেজার এস এম মেহেদী-আল-সিরাজী (শিবলু), টিম স্পিড এবং অন্য কর্মকর্তারা।\nউল্লেখ্য, ‘স্পিড’ যাত্রার শুরু থেকেই ইউনিক টেস্টের প্রোডাক্ট এবং ভিন্নধর্মী বিপণনের মাধ্যমে ভোক্তাদের মাঝে ব্যাপক জনপ্রিয়তা লাভ করে। এই ধারাবাহিকতায় বর্তমানে এ ক্যাটাগরিতে সিংহভাগ মার্কেট শেয়ার নিয়ে ব্র্যান্ডটি শীর্ষস্থানে অবস্থান করছে।\n‘স্পিড’-এর এ গৌরব অর্জনে সব ভোক্তা, বিক্রেতা, পরিবেশক ও সংশ্লিষ্ট সবার প্রতি কৃতজ্ঞতা জানিয়েছেন আকিজ ফুড অ্যান্ড বেভারেজ লিমিটেডের সিনিয়র ব্র্যান্ড ম্যানেজার এস এম মেহেদী-আল-সিরাজী (শিবলু)। তিনি বলেন, ‘বাংলাদেশে বেভারেজ ক্যাটাগরিতে একমাত্র ব্র্যান্ড হিসেবে ‘স্পিড’ টানা ৮ম বারের মতো বেস্ট ব্র্যান্ড হওয়ার গৌরব অর্জন করল। এ অর্জন ‘স্পিড’ ব্র্যান্ডের প্রতি আমাদের ভোক্তাদের ভালোবাসার প্রতিদান। আমরাও আমাদের ভোক্তাদের প্রতিনিয়ত বেস্ট প্রোডাক্ট এবং আরও অনন্য অভিজ্ঞতা দিতে বদ্ধ পরিকর।’",
    "scraped_at": "2025-12-24T23:20:57"
  },
  {
    "url": "https://www.jugantor.com/country-news/1044590",
    "title": "‘ফরহাদকে জামাই হিসেবে পেয়ে গর্বিত, আমাদের মেয়েও কম নয়’",
    "publication_date": "2025-12-24T22:25:22+06:00",
    "keywords": "ডাকসু",
    "body": "ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) সাধারণ সম্পাদক এসএম ফরহাদের সঙ্গে চট্টগ্রামর বিশ্ববিদ্যালয় কেন্দ্রীয় ছাত্র সংসদের (চাকসু) নির্বাহী সদস্য ফেনীর সোনাগাজীর জান্নাতুল ফেরদৌস সানজিদার বিয়ে সম্পন্ন হয়েছে।\nফরহাদের মামাতো ভাই লুৎফুর রহমান জানান, বুধবার দুপুর ১টা ১৫ মিনিটে রাজধানীর কাঁটাবন জামে মসজিদ জোহরের নামাজের পর উভয় পরিবারের সদস্য ও ইসলামী আন্দোলনের নেতাদের উপস্থিতিতে আকদ অনুষ্ঠান সম্পন্ন হয়।\nএ সময় উপস্থিত ছিলেন জামায়াতে ইসলামীর কেন্দ্রীয় মজলিসে শুরার সদস্য ও চট্টগ্রাম মহানগরীর আমীর মুহাম্মদ নজরুল ইসলাম, সাংগঠনিক সম্পাদক ও চট্টগ্রাম-১০ আসনের জামায়াত মনোনীত প্রার্থী অধ্যক্ষ শামসুজ্জামান হেলালীসহ উভয় পরিবারের সদস্যরা।\nএসএম ফরহাদ চট্টগ্রামের সন্তান। তার বাবা চট্টগ্রাম বায়তুশ শরফ মাদ্রাসার প্রিন্সিপাল মাওলানা ফোরকান। ফরহাদ পরিবারের বড় ছেলে। ইসলামি ছাত্রশিবির ঢাকা বিশ্ববিদ্যালয় শাখার সাবেক সভাপতি।\nপাত্রী সানজিদা সোনাগাজী পৌরসভার ২নং ওয়ার্ড চট্টগ্রাম সমাজ বড়বাড়ির জামায়াত নেতা ব্যবসায়ী এমদাদুল্লাহ কাজলের বড় মেয়ে। তিনি চট্টগ্রাম বিশ্ববিদ্যালয়ের সমাজ বিজ্ঞান বিভাগের মেধাবী শিক্ষার্থী ও চাকসুর নির্বাহী সদস্য।\nসোনাগাজী পৌর জামায়াতের আমির মাওলানা কালিম উল্যাহ বলেন, ফরহাদকে জামাই হিসেবে পেয়ে আমরা গর্বিত। আমাদের মেয়েও কোনো অংশ কম নয়। চাকসু নির্বাচনে সানজিদা ৬ হাজার ভোট পেয়ে চট্টগ্রাম বিশ্ববিদ্যালয়ে মতো সর্বোচ্চ শিক্ষাপ্রতিষ্ঠানের ছাত্র সংসদ নির্বাচনে নির্বাচিত হয়েছে।\nউল্লেখ্য, জিএস ফরহাদের বাগদান অনুষ্ঠান ডিসেম্বরের মাঝামাঝি হওয়ার কথা থাকলেও হঠাৎ ইনকিলাব মঞ্চের মুখপাত্র ওসমান হাদির হত্যাকাণ্ডে তাৎক্ষণিক পেছানো হয় বাগদানের তারিখ।",
    "scraped_at": "2025-12-24T23:20:58"
  },
  {
    "url": "https://www.jugantor.com/capital/1044589",
    "title": "তারেক রহমানের স্বদেশ প্রত্যাবর্তন: ঢাকাবাসীর জন্য বিশেষ ট্রাফিক নির্দেশনা",
    "publication_date": "2025-12-24T22:24:33+06:00",
    "keywords": "বিএনপি,ডিএমপি,তারেক রহমান",
    "body": "দীর্ঘ ১৭ বছর পর বৃহস্পতিবার (২৫ ডিসেম্বর) দেশে ফিরছেন বিএনপির ভারপ্রাপ্ত চেয়ারম্যান তারেক রহমান। ভারপ্রাপ্ত চেয়ারম্যানের দেশে ফেরা উপলক্ষে নানা প্রস্তুতি নিয়েছে বিএনপি।\nতার প্রত্যাবর্তন উপলক্ষে যানজটের শঙ্কায় রাজধানীর বেশ কিছু এড়িয়ে বিকল্প রাস্তা ব্যবহারের পরামর্শ দিয়েছে ঢাকা মেট্রোপলিটন পুলিশ (ডিএমপি)।\nবুধবার (২৪ ডিসেম্বর) বিকালে ঢাকা মেট্রোপলিটন পুলিশের মিডিয়া অ্যান্ড পাবলিক রিলেশন্স বিভাগের উপপুলিশ কমিশনার (ডিসি) মুহাম্মদ তালেবুর রহমান গণবিজ্ঞপ্তির মাধ্যমে এই তথ্য জানান।\nতিনি জানান, ঢাকা মহানগরবাসীর অবগতির জন্য জানানো যাচ্ছে যে, আগামী ২৫ ডিসেম্বর সকাল ১১টা ৫৫ মিনিটে বিএনপির ভারপ্রাপ্ত চেয়ারম্যান তারেক রহমান লন্ডন থেকে দেশে প্রত্যাবর্তন করে ঢাকা আন্তর্জাতিক বিমানবন্দর হতে পূর্বাচল এক্সপ্রেসওয়ে (৩০০ ফিট) ও এভারকেয়ার হাসপাতাল হয়ে গুলশানের বাসভবনে আসবেন। এ উপলক্ষে ঢাকা আন্তর্জাতিক বিমানবন্দর হতে পূর্বাচল এক্সপ্রেসওয়ে ও এভারকেয়ার হাসপাতাল হয়ে গুলশানের বাসভবন পর্যন্ত রাস্তায় তাকে অভ্যর্থনা জানানোর জন্য অতিরিক্ত জনসমাগম হবে।\nসুষ্ঠু ট্রাফিক ও নিরাপত্তা ব্যবস্থাপনারজন্যনিম্নবর্ণিত বিষয়গুলো পালন করার জন্য সংশ্লিষ্ট সবাইকে বিশেষভাবে অনুরোধ করা হলো—\n১। ঢাকা আন্তর্জাতিক বিমানবন্দর হতে পূর্বাচল এক্সপ্রেসওয়ের সংবর্ধনাস্থল এবং সংবর্ধনাস্থল হতে এভারকেয়ার হাসপাতাল ও এভারকেয়ার হাসপাতাল হতে গুলশানের বাসভবন পর্যন্ত রাস্তায় অভ্যর্থনাকারীদের বিএনপির ভারপ্রাপ্ত চেয়ারম্যানের গমনাগমনের সময় গাড়িবহর চলাচলের জন্য প্রয়োজনীয় রাস্তা ছেড়ে দেওয়ার জন্য বিশেষভাবে অনুরোধ করা হলো।\n২। আগামীকাল ভোর ৪টা হতে রাত ১০টা পর্যন্ত মহাখালী হতে আব্দুল্লাহপুর এবং কুড়িল হতে মস্তুল পর্যন্ত পূর্বাচল এক্সপ্রেসওয়ে পরিহার করে নিম্নোক্ত বিকল্প রাস্তাসমূহ ব্যবহার করার জন্য অনুরোধ করা হলো—\n(ক)আব্দুল্লাহপুর-কামারপাড়া-ধউরব্রিজ-পঞ্চবটি-মিরপুর বেড়িবাঁধ দিয়ে গাবতলী হয়ে চলাচল করতে পারেন।\n(খ) উত্তরা ও মিরপুরে বসবাসকারী নাগরিকবৃন্দ এয়ারপোর্ট সড়ক ব্যবহারনাকরেবিকল্পহিসেবেহাউসবিল্ডিং-জমজমটাওয়ার-১২নম্বরসেক্টরখালপাড়-মেট্রোরেলউত্তরাউত্তরস্টেশন-উত্তরাসেন্টারস্টেশন-মিরপুরডিওএইচএসহয়েচলাচলএবংউত্তরাসেন্টারস্টেশনহতে১৮নম্বরসেক্টর-পঞ্চবটিহয়েমিরপুর বেড়িবাঁধ দিয়ে চলাচল করতে পারেন।\n(গ) গুলশান, বাড্ডা এবং প্রগতি সরণি এলাকার যাত্রীসাধারণ কাকলী, গুলশান-২, কামাল আতাতুর্ক সড়কের পরিবর্তে গুলশান-১/পুলিশ প্লাজা-আমতলী-মহাখালী হয়ে চলাচল করতে পারেন।\n(ঘ) মহাখালী বাস টার্মিনাল হতে ময়মনসিংহ-টাঙ্গাইলগামী যানবাহনসমূহ মিরপুর-গাবতলী রোড হয়ে চলাচল করতে পারেন।\n(ঙ) কাঞ্চন ব্রিজ হতে পূর্বাচল এক্সপ্রেসওয়ে হয়ে আগত যানবাহনসমূহ এক্সপ্রেসওয়ের মস্তুল হতে বামে টার্ন নিয়ে বসুন্ধরা আবাসিক এলাকার ভেতর দিয়ে (এম ব্লক, স্বদেশ প্রোপার্টি লি.-এর পাশের রাস্তা) মাদানী এভিনিউ হয়ে চলাচল করতে পারেন।\n(চ) তেজগাঁও-মিরপুরসহ বিভিন্ন এলাকা হতে যানবাহনসমূহ মিরপুর ডিওএইচএস হয়ে মেট্রোরেলের নিচের রাস্তা দিয়ে উত্তরা এলাকায় চলাচল করতে পারেন।\n(ছ) যাত্রীরা বিকল্প হিসেবে ঢাকা-জয়দেবপুর গমনাগমনকারী ট্রেনসমূহ ব্যবহার করতে পারেন।\n(জ) হজযাত্রীসহ বিদেশগামী যাত্রীসাধারণকে এয়ারপোর্ট গমনাগমনের ক্ষেত্রে যথেষ্ট সময় নিয়ে বাসা হতে বের হওয়ার জন্য অনুরোধ করা হলো।\n(ঝ) মিরপুর ও উত্তরাবাসীকে বিকল্প হিসেবে মেট্রোরেল ব্যবহার করার জন্য অনুরোধ করা হলো।\n(ঞ) বিএনপির ভারপ্রাপ্ত চেয়ারম্যানকে অভ্যর্থনাকারী ব্যক্তিদের কোনো ব্যাগ, লাঠি ইত্যাদি বহন না করার জন্য অনুরোধ করা হলো।\n(ট) অভ্যর্থনাকারী ব্যক্তিরা কোনো যানবাহন নিয়ে বিএনপির ভারপ্রাপ্ত চেয়ারম্যানের গাড়িবহরে যুক্ত হতে পারবেন না।\n(ঠ) অভ্যর্থনাকারী ব্যক্তিরা মোটরসাইকেল নিয়ে কোনোক্রমেই গুলশান-বনানী হতে এয়ারপোর্ট পর্যন্ত রাস্তায় অবস্থান করতে পারবেন না বা মোটরসাইকেলযোগে জনতার মধ্য দিয়ে চলতে পারবেন না।\n(ড) জরুরি পরিষেবায় ব্যবহৃত যানবাহন (অ্যাম্বুলেন্স/ফায়ার সার্ভিস ইত্যাদি) এ নির্দেশনার আওতামুক্ত থাকবে।\n(ঢ) বিদেশগমনকারী যাত্রীদের সঙ্গে এয়ার টিকেট থাকতে হবে এবং যাত্রীদের সঙ্গে কোনো সহযোগী থাকবে না।\n(ণ) নতুন বাজার হতে গুলশান-২ গামী এবং গুলশান-২ হতে নতুন বাজারগামী রাস্তা পরিহার করার জন্য সবাইকে অনুরোধ করা হলো।\nতারেক রহমানকে অভ্যর্থনা জানাতে আগত নেতাকর্মীদের নিম্নলিখিত স্থানসমূহে গাড়ি পার্কিংয়ের জন্য বিশেষভাবে অনুরোধ করা হলো—\n১. টঙ্গী-জয়দেবপুর রোড হয়ে আগত গাড়িগুলো: বিশ্ব ইজতেমা মাঠ, টঙ্গী।\n২. সিলেট ও চট্টগ্রাম হতে কাঞ্চন ব্রিজ-পূর্বাচল এক্সপ্রেসওয়ে হয়ে আগত গাড়িগুলো: নীলা মার্কেট, পূর্বাচল/বাণিজ্য মেলা মাঠ, পূর্বাচল।\n৩. আমিনবাজার-গাবতলী হয়ে আগত গাড়িগুলো: উত্তরা ১৭ নম্বর সেক্টর, দিয়াবাড়ি পশুর হাট মাঠ (বউ বাজার)।\n৪. বাবুবাজার ব্রিজ এবং বসিলা ব্রিজ হয়ে আগত গাড়িগুলো: পুরাতন বাণিজ্য মেলার মাঠ, আগারগাঁও।\n৫. মাওয়া রোড/বুড়িগঙ্গা ব্রিজ হয়ে আগত গাড়িগুলো: মতিঝিল বাণিজ্যিক এলাকা।",
    "scraped_at": "2025-12-24T23:20:59"
  },
  {
    "url": "https://www.jugantor.com/national/1044588",
    "title": "ভোটের প্রচারণায় মুখ্য সমন্বয়ক আলী রিয়াজ",
    "publication_date": "2025-12-24T22:13:14+06:00",
    "keywords": "নির্বাচন,আলী রীয়াজ,ভোট,গণভোট",
    "body": "ত্রয়োদশ জাতীয় সংসদ নির্বাচন ও গণভোট সংক্রান্ত জনসচেতনতামূলক প্রচার কার্যক্রমের মুখ্য সমন্বয়ক হিসেবে দায়িত্ব পালন করবেন প্রধান উপদেষ্টার বিশেষ সহকারী (উপদেষ্টা পদমর্যাদা) অধ্যাপক আলী রীয়াজ।\nবুধবার (২৪ ডিসেম্বর) প্রধান উপদেষ্টার কার্যালয়ের এক অফিস আদেশে অধ্যাপক আলী রীয়াজকে এ দায়িত্ব দেওয়ার কথা জানানো হয়েছে।\nইতোমধ্যে ত্রয়োদশ জাতীয় সংসদ নির্বাচন ও জুলাই জাতীয় সনদ বাস্তবায়নে গণভোটের তফসিল ঘোষণা করা হয়েছে। আগামী ১২ ফেব্রুয়ারি জাতীয় সংসদ নির্বাচন ও গণভোট অনুষ্ঠিত হবে। এবারের জাতীয় নির্বাচন বিশেষ করে গণভোট নিয়ে ব্যাপক প্রচার প্রচারণা চালানোর উদ্যোগ নিয়েছে অন্তর্বর্তী সরকার। সরকারের তরফ থেকে এ প্রচার কাজের মুখ্য সমন্বয়কের দায়িত্ব পালন করবেন অধ্যাপক আলী রীয়াজ।\nগত ১৩ নভেম্বর অধ্যাপক আলী রীয়াজকে উপদেষ্টা পদমর্যাদায় প্রধান উপদেষ্টা অধ্যাপক ড. মুহাম্মদ ইউনূসের বিশেষ সহকারী পদে নিয়োগ দেওয়া হয়। এর আগে তিনি জাতীয় ঐকমত্য কমিশনের সহসভাপতির দায়িত্ব পালন করেন।",
    "scraped_at": "2025-12-24T23:21:00"
  },
  {
    "url": "https://www.jugantor.com/politics/1044587",
    "title": "তারেক রহমানের সঙ্গে আসছে সেই বিড়াল",
    "publication_date": "2025-12-24T22:05:36+06:00",
    "keywords": "বিএনপি,তারেক রহমান",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরাকে কেন্দ্র করে রাজনৈতিক অঙ্গনে আলোচনা এখন তুঙ্গে। সেই সঙ্গে কৌতূহল আছে তার সঙ্গে ফ্লাইটে কারা আসছেন, তা নিয়েও। তারেক রহমান বাংলাদেশে বিমানের নিয়মিত ফ্লাইটে আগামীকাল বৃহস্পতিবার (২৫ ডিসেম্বর) দেশে ফিরছেন। তার সফরসঙ্গী হচ্ছেন স্ত্রী ডা. জোবাইদা রহমান ও কন্যা ব্যারিস্টার জাইমা রহমান। তাদের সঙ্গে আরও থাকবে তাদের ‘পরিবারের সদস্য’ একটি বিড়াল।\nতারেক রহমানকে বহনকারী উড়োজাহাজ বাংলাদেশ সময় আজ বুধবার রাত সোয়া ১২টায় লন্ডনের হিথ্রো বিমানবন্দর থেকে ঢাকার উদ্দেশে রওনা হবে।\nএ বিষয়ে জানতে চাইলে তারেক রহমানের উপদেষ্টা ড. মাহদী আমিন গণমাধ্যমে জানান, তারেক রহমানের সঙ্গে একই ফ্লাইটে দেশে ফিরছেন তার সহধর্মিণী ডা. জোবাইদা রহমান ও কন্যা ব্যারিস্টার জাইমা রহমান। তারেক রহমানকে বহনকারী ফ্লাইটটি বৃহস্পতিবার দুপুর ১১টা ৪৫ মিনিটে হযরত শাহজালাল আন্তর্জাতিক বিমানবন্দরে অবতরণ করার কথা রয়েছে।\nতারেক রহমানের ব্যক্তিগত দুইজন স্টাফ ছাড়াও তাদের ‘পরিবারের সদস্য’ সেই বিড়ালটিও একই ফ্লাইটে থাকছে বলে বলে জানান মাহদী আমিন।\nবিড়ালটি সম্পর্কে বিবিসি বাংলাকে দেওয়া এক সাক্ষাতকারে তারেক রহমান বলেছিলেন, ‘প্রথমতএখানেএকটু ক্লিয়ার করে নেই, বিড়ালটি আমার মেয়ের বিড়াল। ও এখন অবশ্য সবারই হয়ে গিয়েছে। আমরা সবাই ওকে আদর করি।’\nএ বিষয়ে বলতে গিয়ে নিজের ছোটবেলার প্রসঙ্গে টানেন তারেক রহমান। তিনি বলেন, ‘বিষয়টিহচ্ছে, এ রকম শুধু বিড়াল নয়, আমি এবং আমার ভাই যখন ছোট ছিলাম, আমাদের একটি ছোট কুকুরও ছিল। ইভেন, তখন আমাদের বাসায় আম্মা হাঁস-মুরগি পালতেন। ছাগলও ছিল আমাদের বাসায়। উনি ছাগলও কয়েকটি পালতেন। তো স্বাভাবিকভাবেই আপনি যেই দৃষ্টিকোণ থেকেই বলেন, পোষা কুকুর-বিড়ালই বলেন, বাই দ্য ওয়ে, কবুতরও ছিল আমাদের বাসায়। শুধু কবুতর নয়, আমাদের বাসায় একটি বিরাট বড় খাঁচা ছিল। সেই খাঁচার মধ্যে কিন্তু পাখি ছিল। বিভিন্ন রকমের এবং আবার আরেকটি খাঁচা ছিল, যেটার মধ্যেএকটাময়নাছিল।’\nদীর্ঘ ১৭ বছর পর আগামীকাল বৃহস্পতিবার দুপুর ১২টার দিকে দেশে ফিরবেন তারেক রহমান। দেশে ফেরার পর প্রথম তিন দিন বিভিন্ন কর্মসূচিতে অংশনেবেন।\nবুধবারদুপুরেগুলশানেবিএনপিরচেয়ারপারসনেররাজনৈতিককার্যালয়েসংবাদসম্মেলনেকরেতারেকরহমানেরতিনদিনেরকর্মসূচিরকথাজানানদলটিরস্থায়ীকমিটিরসদস্যসালাহউদ্দিনআহমদ।\nতিনিবলেন,আগামীকালদুপুরেবিমানবন্দরে নামার পর দলের জ্যেষ্ঠ নেতারা তারেক রহমানকে স্বাগত জানাবেন। এরপর তিনি জুলাই এক্সপ্রেসওয়ে তথা ৩০০ ফিট রাস্তায় সংবর্ধনাস্থলে যাবেন। সেখানে অপেক্ষায় থাকা নেতা-কর্মীদের ধন্যবাদ ও কৃতজ্ঞতা জানিয়ে দেশবাসীর উদ্দেশে বক্তব্য দেবেন তিনি। এরপর বিএনপির চেয়ারপারসন খালেদা জিয়াকে দেখতে এভারকেয়ার হাসপাতালে যাবেন। সেখান থেকে বিমানবন্দর সড়ক হয়ে কাকলীর মোড় হয়ে গুলশান–২ নম্বরে বাসভবনে চলে আসবেন। সেদিন আর অন্যকোনোঅনুষ্ঠানহবেনা।\nসালাহউদ্দিন আহমদ বলেন, পরদিন ২৬ ডিসেম্বর, শুক্রবার জুমার নামাজের পর তারেক রহমান বাসভবন থেকে প্রথমে রাজধানীর শেরেবাংলা নগরে জিয়াউর রহমানের কবর জিয়ারত করবেন। সেখান থেকে সাভারের জাতীয় স্মৃতিসৌধে গিয়ে মুক্তিযুদ্ধের শহীদদের প্রতি শ্রদ্ধা জানাবেন। এরপর ২৭ ডিসেম্বর, শনিবারও দুটি কর্মসূচি রয়েছে। ওই দিন জাতীয় পরিচয়পত্রের কাজ করবেন তিনি। এ জন্য তারেক রহমান সশরীর রাজধানীর আগারগাঁওয়ে নির্বাচন কমিশন অফিসে যাবেন কি না, সেটা পরে জানানো হবে। ওই দিনই ভোটার হতে সব কাজ করবেন। এরপর শহীদ ওসমান হাদির কবর জিয়ারত করতে ঢাকা বিশ্ববিদ্যালয় ক্যাম্পাসে যাবেন।",
    "scraped_at": "2025-12-24T23:21:02"
  },
  {
    "url": "https://www.jugantor.com/international/1044586",
    "title": "ভারতের অরুণাচল প্রদেশ চায় চীন",
    "publication_date": "2025-12-24T22:00:15+06:00",
    "keywords": "ভারত,চীন,মার্কিন কংগ্রেস",
    "body": "চীনের দীর্ঘমেয়াদি ‘জাতীয় স্বার্থের’ প্রেক্ষিতে অরুণাচল প্রদেশকে নিজেদের মানচিত্রে চায় বেইজিং। যুক্তরাষ্ট্রের প্রতিরক্ষা দপ্তর পেন্টাগনের দেওয়া এক প্রতিবেদনে উঠে এসেছে এ তথ্য। খবরটাইমস অব ইন্ডিয়া’র\nমার্কিন কংগ্রেসে জমা দেওয়া ওই প্রতিবেদনে চীন অরুণাচল প্রদেশকে নিজেদের ঘোষিত ‘কোর ইন্টারেস্ট’ হিসেবে বিবেচনা করছে। এই তালিকায় অরুণাচল প্রদেশের পাশাপাশি তাইওয়ান এবং দক্ষিণ ও পূর্ব চীন সাগরের গুরুত্বপূর্ণ সামুদ্রিক বিরোধপূর্ণ অঞ্চলগুলোকেও অন্তর্ভুক্ত করা হয়েছে।\nপ্রতিবেদনে বলা হয়, এসব ইস্যু চীনের দীর্ঘমেয়াদি জাতীয় কৌশলের কেন্দ্রবিন্দু। বেইজিংয়ের নেতৃত্ব ২০৪৯ সালের মধ্যে ‘চীনা জাতির মহান পুনরুজ্জীবন’ অর্জনের লক্ষ্যে তাদের কোর ইন্টারেস্টের পরিধি সম্প্রসারণ করেছে।\nপেন্টাগন বলছে, চীনা কর্মকর্তারা বিশেষ করে তাইওয়ানকে কেন্দ্র করে বিতর্কিত অঞ্চলগুলোর একীকরণকে জাতীয় পুনরুজ্জীবনের একটি ‘স্বাভাবিক প্রয়োজন’ হিসেবে তুলে ধরছেন। এই লক্ষ্য পূরণে চীন একটি ‘বিশ্বমানের’ সেনাবাহিনী গড়ে তুলতে চায়।\nভারত-চীন সম্পর্ক প্রসঙ্গে প্রতিবেদনে উল্লেখ করা হয়েছে, ২০২৪ সালের অক্টোবর মাসে ভারত ও চীন প্রকৃত নিয়ন্ত্রণরেখা (LAC) বরাবর অবশিষ্ট সংঘর্ষপূর্ণ এলাকাগুলো থেকে সেনা প্রত্যাহারে একমত হয়। এই ঘোষণার মাত্র দুই দিন পরই ব্রিকস সম্মেলনের ফাঁকে প্রধানমন্ত্রী নরেন্দ্র মোদি ও চীনের প্রেসিডেন্ট শি জিনপিংয়ের মধ্যে বৈঠক অনুষ্ঠিত হয়।\nওই বৈঠকের পর থেকে সীমান্ত ব্যবস্থাপনা, সরাসরি বিমান চলাচল, ভিসা সুবিধা এবং শিক্ষাবিদ ও সাংবাদিক বিনিময়সহ বিভিন্ন বিষয়ে মাসিক উচ্চপর্যায়ের আলোচনা শুরু হয়েছে।\nপেন্টাগনের মতে, এলএসি উত্তেজনা কমিয়ে চীন মূলত ভারত-চীন সম্পর্ক স্থিতিশীল রাখতে এবং যুক্তরাষ্ট্র-ভারত সম্পর্ক আরও ঘনিষ্ঠ হওয়া ঠেকাতে চাইছে। তবে পারস্পরিক অবিশ্বাসের কারণে নয়াদিল্লি এই সম্পর্কে সতর্ক অবস্থান বজায় রাখবে বলেও প্রতিবেদনে উল্লেখ করা হয়েছে।\nপ্রতিবেদনটি চীন ও পাকিস্তানের ক্রমবর্ধমান সামরিক ও কৌশলগত সহযোগিতার দিকেও দৃষ্টি আকর্ষণ করেছে। চীন-পাকিস্তান যৌথভাবে জেএফ-১৭ যুদ্ধবিমান উৎপাদন অব্যাহত রেখেছে এবং পাকিস্তানই বর্তমানে চীনের তৈরি জে-১০ বহুমুখী যুদ্ধবিমানের একমাত্র ক্রেতা। এছাড়া চীন পাকিস্তানকে সশস্ত্র ড্রোন সরবরাহ করেছে এবং নৌবাহিনীর ক্ষেত্রেও বেইজিং ইসলামাবাদের প্রধান সরবরাহকারী।\nঅস্ত্র সরবরাহের বাইরেও পেন্টাগন রিপোর্টে বলা হয়েছে, ভবিষ্যতে জিবুতির বাইরে চীনের বিদেশি সামরিক ঘাঁটি সম্প্রসারণ কৌশলের অংশ হিসেবে পাকিস্তানকে পিপলস লিবারেশন আর্মি-এর সম্ভাব্য লজিস্টিক কেন্দ্র হিসেবে বিবেচনা করা হচ্ছে।",
    "scraped_at": "2025-12-24T23:21:03"
  },
  {
    "url": "https://www.jugantor.com/national/1044585",
    "title": "নৌপরিবহন উপদেষ্টার সঙ্গে পাকিস্তানের হাইকমিশনারের সাক্ষাৎ",
    "publication_date": "2025-12-24T21:42:57+06:00",
    "keywords": "পাকিস্তান,নৌপরিবহণ মন্ত্রণালয়",
    "body": "অন্তর্বর্তী সরকারের নৌপরিবহন এবং শ্রম ও কর্মসংস্থান মন্ত্রণালয়ের উপদেষ্টা ব্রিগেডিয়ার জেনারেল (অব:) ড. এম. সাখাওয়াত হোসেন এর সঙ্গে বাংলাদেশে নিযুক্ত পাকিস্তানের হাইকমিশনার ইমরান হায়দার সৌজন্য সাক্ষাৎ করেছেন।\nবুধবার (২৪ ডিসেম্বর) নৌপরিবহন উপদেষ্টার কার্যালয়ে অনুষ্ঠিত এ সাক্ষাতে বাংলাদেশ ও পাকিস্তানের মধ্যকার দ্বিপাক্ষিক সম্পর্ক, বাণিজ্য সম্প্রসারণ, নৌপরিবহন, সমুদ্রসম্পদ ব্যবস্থাপনা এবং শ্রম ও কর্মসংস্থান খাতে সহযোগিতা বৃদ্ধির সম্ভাবনা নিয়ে বিস্তারিত আলোচনা করা হয়।\nনৌপরিবহন উপদেষ্টা বলেন, ‘বাংলাদেশ প্রতিবেশী ও বন্ধুত্বপূর্ণ দেশগুলোর সঙ্গে পারস্পরিক সম্মান ও সহযোগিতার ভিত্তিতে সম্পর্ক জোরদারে বিশ্বাসী। নৌপরিবহন ও শ্রম খাতে পারস্পরিক অভিজ্ঞতা বিনিময় এবং সহযোগিতা উভয় দেশের জনগণের জন্য কল্যাণ বয়ে আনবে।’\nতিনি আরও বলেন, ‘আঞ্চলিক সংযোগ, নিরাপদ নৌ চলাচল এবং দক্ষ জনশক্তি উন্নয়নে যৌথভাবে কাজ করার যথেষ্ট সুযোগ রয়েছে।’\nপাকিস্তানের হাইকমিশনারও বাংলাদেশের নৌপরিবহন সেক্টরের অগ্রগতির প্রশংসা করেন এবং দুই দেশের মধ্যে বিদ্যমান সম্পর্ক আরও সুদৃঢ় করতে ঘনিষ্ঠভাবে কাজ করার আগ্রহ প্রকাশ করেন। সমুদ্র পরিবহন খাতে সহযোগিতা বাড়াতে বাংলাদেশ শিপিং করপোরেশন (বিএসসি) এবং পাকিস্তান ন্যাশনাল শিপিং করপোরেশনের (পিএনএসসি) মধ্যে দ্বিপাক্ষিক সহযোগিতা বৃদ্ধির উপর হাইকমিশনার গুরুত্বারোপ করেন।\nএছাড়া মাতারবাড়ি গভীর সমুদ্র বন্দরসহ অন্যান্য বন্দরের বিভিন্ন কারিগরি বিষয়ে পারস্পরিক সহযোগিতা বৃদ্ধির উপর গুরুত্বারোপ করেন।\nসৌজন্য সাক্ষাৎকালে নৌপরিবহন মন্ত্রণালয়ের সচিব ড. নূরুন্নাহার চৌধুরী, এনডিসি সহ মন্ত্রণালয়ের সংশ্লিষ্ট কর্মকর্তাগণ উপস্থিত ছিলেন।",
    "scraped_at": "2025-12-24T23:21:04"
  },
  {
    "url": "https://www.jugantor.com/national/1044584",
    "title": "সাম্প্রদায়িক সম্প্রীতি ও শান্তিপূর্ণ সহাবস্থান উন্নয়নের পূর্বশর্ত: ধর্ম উপদেষ্টা",
    "publication_date": "2025-12-24T21:42:18+06:00",
    "keywords": "ধর্ম উপদেষ্টা",
    "body": "সাম্প্রদায়িক সম্প্রীতি ও শান্তিপূর্ণ সহাবস্থানকে উন্নয়ন ও টেকসই সমাজের পূর্বশর্ত হিসেবে মন্তব্য করেছেন ধর্ম উপদেষ্টা ড. আ ফ ম খালিদ হোসেন।\nবুধবার (২৪ ডিসেম্বর) বিকালে রাজধানীর নীলক্ষেতে জাতীয় পরিকল্পনা ও উন্নয়ন একাডেমির (এনএপিডি) অডিটেরিয়ামে প্রজেক্ট ম্যানেজার ও এক্সিকিউটিভদের জন্য বিশেষ প্রশিক্ষণের সমাপনী অনুষ্ঠানে প্রধান অতিথির বক্তব্যে তিনি এ মন্তব্য করেন। হিন্দু ধর্মীয় কল্যাণ ট্রাস্ট কর্তৃক বাস্তবায়িত মন্দিরভিত্তিক শিশু ও গণশিক্ষা প্রকল্পের আওতায় এ প্রশিক্ষণ আয়োজন করা হয়।\nধর্ম উপদেষ্টা বলেন, স্মরণাতীত কাল হতে এদেশেসাম্প্রদায়িকসম্প্রীতি ও সৌহার্দ্য পরিবেশ বিরাজমান।  তবে সমাজের কিছু মানুষ নিজেদের হীন স্বার্থকে চরিতার্থ করতে ঘোলা পানিতে মাছ শিকারের অপচেষ্টা চালিয়ে যাচ্ছেন। সরকার আইনশৃঙ্খলা বাহিনীর টহল জোরদার করেছে। ধর্ম-বর্ণ নির্বিশেষে সরকার সকলের নিরাপত্তায় বদ্ধপরিকর। তিনি বিভিন্ন ধর্মের মানুষের মাঝে একতা সুসংহত করার জন্য সকলের প্রতি অনুরোধ জানান।\nধর্ম উপদেষ্টা আরও বলেন, দেশের প্রান্তিক জনগোষ্ঠী ও সুবিধাবঞ্চিত নারী-শিশুদেরকে উন্নয়নের মূল স্রোতধারায় আনতে ধর্ম বিষয়ক মন্ত্রণালয় কাজ করে যাচ্ছে। মন্দিরভিত্তিক শিশু ও গণশিক্ষা প্রকল্পের পাশাপাশি মসজিদভিত্তিক শিশু ও গণশিক্ষা প্রকল্পের মাধ্যমে নৈতিক ও  আধুনিক শিক্ষা দেওয়া হচ্ছে। এ প্রকল্পসমূহকে যথাযথভাবে বাস্তবায়নের জন্য তিনি প্রকল্প সংশ্লিষ্ট সকলকে অনুরোধ করেন। এছাড়া, প্রকল্পের অর্থ যাতে যেনতেনভাবে ব্যয় না হয় সেবিষয়েসকলকে সোচ্চার হবার অনুরোধ জানান।\nড. খালিদ বলেন, আমাদের প্রত্যেকেরই একটি বিশেষ দলের প্রতি টান থাকতে পারে। কিন্তু আমরা যখন কোনো দায়িত্ব নেব তখন নিরপেক্ষভাবে কাজ করব, পেশাদারিত্ব, সততা ও আন্তরিকতার দায়িত্ব পালন করতে হবে। দেশকে উন্নত করতে হলে দলবাজি ও গ্রুপিংয়ের মানসিকতা পরিহার করার জন্য অনুরোধ জানান তিনি।\nএনএপিডিরমহাপরিচালক(সিনিয়রসচিব) সিদ্দিক জোবায়েরের সভাপতিত্বে এ অনুষ্ঠানে এনএপিডি অতিরিক্ত মহাপরিচালক সায়মা আফরোজ এবং এনএপিডির উপপরিচালক ও কোর্স পরিচালক আবেদা সুলতানা বক্তৃতা করেন।\nপাঁচদিনব্যাপী এ প্রশিক্ষণে ধর্ম বিষয়ক মন্ত্রণালয়, অর্থ মন্ত্রণালয়, আর্থসামাজিক অবকাঠামো বিভাগ, আইএমইডি, হিন্দু ধর্মীয় কল্যাণ ট্রাস্ট ও সংশ্লিষ্ট প্রকল্পের প্রকল্প পরিচালক, উপপ্রকল্প পরিচালক ও সহকারী প্রকল্প পরিচালকসহ মোট ২৫ জন কর্মকর্তা অংশগ্রহণ করেন।\nউল্লেখ্য, জিওবির অর্থায়নে ৩৬৫ কোটি টাকা ব্যয়ে মন্দিরভিত্তিক শিশু ও গণশিক্ষা প্রকল্পটি বাস্তবায়ন করা হচ্ছে। এ প্রকল্পের আওতায় দেশের ৭৪০০টি মন্দিরে প্রাক-প্রাথমিক, বয়স্ক ও শিশু শিক্ষাকেন্দ্র পরিচালিত হচ্ছে।",
    "scraped_at": "2025-12-24T23:21:05"
  },
  {
    "url": "https://www.jugantor.com/country-news/1044583",
    "title": "আখাউড়া অভিমুখী বিশ্ব হিন্দু পরিষদের মিছিল আটকে দিল ত্রিপুরা পুলিশ",
    "publication_date": "2025-12-24T21:38:29+06:00",
    "keywords": "ভারত",
    "body": "ভারতের উত্তর-পূর্বাঞ্চলীয় রাজ্য ত্রিপুরার আগরতলা থেকে বাংলাদেশের ব্রাহ্মণবাড়িয়ার আখাউড়া অভিমুখে বিক্ষোভ মিছিল করেছে হিন্দুত্ববাদী সংগঠন বিশ্ব হিন্দু পরিষদ (ভিএইচপি) ও বজরং দলের কর্মী-সমর্থকেরা।\nবাংলাদেশের পোশাক কারখানার শ্রমিক দীপু চন্দ্র দাসের হত্যা ও হিন্দু নির্যাতনের প্রতিবাদে রাজ্যের আগরতলায় এ বিক্ষোভ মিছিল করেন। রাজ্যটির বিভিন্ন গণমাধ্যমে বুধবার (২৪ ডিসেম্বর) প্রকাশিত খবরে এ তথ্য জানা গেছে।\nপ্রতিবেদনে বলা হয়, বাংলাদেশে হিন্দু নির্যাতন ও দীপু চন্দ্র দাস হত্যার প্রতিবাদে বিশ্ব হিন্দু পরিষদ ও বজরং দলের বিক্ষোভ মিছিল করা হয়। বুধবার বেলা ১১টার দিকে ত্রিপুরা রাজ্যের আগরতলা শহরের আনন্দময়ী কালীবাড়ি থেকে বিক্ষোভ মিছিলটি শুরু হয়ে আখাউড়া চেকপোস্ট সীমান্ত এলাকায় গিয়ে শেষ হওয়ার কথা ছিল। তবে মিছিলটি আখাউড়া-আগরতলা সড়কের রাজ্য পুলিশের সদর কার্যালয়ের সামনে পৌঁছালে পরিস্থিতি উত্তেজনাপূর্ণ হয়ে ওঠে।\nনিরাপত্তাজনিত কারণে পুলিশ বিক্ষোভ মিছিলটি সেখানেই আটকে দেয়। ফলে কিছু সময় পুলিশের সঙ্গে বিক্ষোভকারীদের বাক্‌বিতণ্ডা দেখা দেয়। যদিও পরে পরিস্থিতি নিয়ন্ত্রণে আসে। এসময় বাংলাদেশের সংখ্যালঘু হিন্দুদের উপর সংঘটিত হিংসাত্মক ঘটনার বিরুদ্ধে তীব্র প্রতিবাদ জানাতে দেখা যায় বিক্ষোভকারীদের। মিছিল থেকে বাংলাদেশের প্রতি সতর্কবার্তাও দেওয়া হয়।\nবিশ্ব হিন্দু পরিষদের নেতাদের অভিযোগ, বাংলাদেশে হিন্দুদের উপর নির্যাতনের ঘটনা ক্রমবর্ধমান হলেও আন্তর্জাতিক স্তরে বিষয়টি উপেক্ষিত থেকে যাচ্ছে। প্রতিনিয়ত বাংলাদেশে সংখ্যালঘুরা আক্রমণের শিকার হচ্ছে। কোথাও সংখ্যালঘুদের ঘর বাড়ি পুড়িয়ে দেওয়া হচ্ছে, আবার কোথাও তাদেরকে মেরে ফেলা হচ্ছে। তারা অবিলম্বে এ ঘটনার ন্যায্য তদন্ত ও দোষীদের দৃষ্টান্তমূলক শাস্তির দাবি জানান।\nবিক্ষোভকারীদের দাবি, প্রতিবেশী দেশ বাংলাদেশে সংখ্যালঘুদের নিরাপত্তা নিশ্চিত করতে সে দেশের সরকারকে অবিলম্বে কার্যকর পদক্ষেপ গ্রহণ করতে হবে। তা না হলে আগামী দিনে বৃহত্তর আন্দোলনে সামিল হবেন বলেও হুমকি দেয়া হয়।\nএকই দিনে, পশ্চিমবঙ্গের বিরোধী দলনেতা শুভেন্দু অধিকারী পূর্বঘোষিত কর্মসূচিতে সীমান্তে প্রতীকী প্রতিবাদ দেখান। পেট্রাপোলে বিজেপি সমর্থক নিয়ে হাজির হয়েছিলেন শুভেন্দু। তবে বিএসএফ তাদের সীমান্তের কিছুটা দূরেই আটকে দেয়। একই দিনে কলকাতা লাগোয়া হাওড়াতেও বিক্ষোভ করেন বিজেপির কর্মীরা। কলকাতার হাওড়া ব্রিজ আগেই পুলিশ ব্যারিকেড করে রেখেছিল। বিজেপি কর্মীরা সেই ব্যারিকেড ভাঙারও চেষ্টা করেন।",
    "scraped_at": "2025-12-24T23:21:06"
  },
  {
    "url": "https://www.jugantor.com/politics/1044582",
    "title": "তারেক রহমানের আগমন উপলক্ষে এ্যাব এর আনন্দ মিছিল",
    "publication_date": "2025-12-24T21:34:37+06:00",
    "keywords": "বিএনপি,তারেক রহমান",
    "body": "বাংলাদেশ জাতীয়তাবাদী দল বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষ্যে ‘এগ্রিকালচারিস্ট এসোসিয়েশন অব বাংলাদেশ-এ্যাব’ একটি বর্নাঢ্য আনন্দ র‌্যালির আয়োজন করেছে।\nআনন্দ র‌্যালিটি বুধবার (২৪ ডিসেম্বর) রাজধানীর ফার্মগেটে অবস্থিত কেআইবি কমপ্লেক্স হতে শুরু হয়ে খামারবাড়ি সড়ক প্রদক্ষিণ করে। আনন্দ মিছিলে সর্বস্তরের কৃষিবিদবৃন্দ অংশগ্রহণ করেন এবং একটি উৎসবমুখর পরিবেশ সৃষ্টি হয়।\nমিছিলের নেতৃত্বে ছিলেন ‘এগ্রিকালচারিস্ট এসোসিয়েশন অব বাংলাদেশ-এ্যাব’ এর নবগঠিত আহ্বায়ক কমিটির সম্মানিত আহবায়ক ড. কামরুজ্জামান কায়সার ও সদস্য সচিব শাহাদত হোসেন বিপ্লব।\nএছাড়া আরও উপস্থিত ছিলেন যুগ্ম আহবায়ক শাহাদাত হোসেন চঞ্চল, প্রফেসর মো. আবুল বাশার, ড.মো. শফিকুল ইসলাম এবং সদস্য (দপ্তরের দায়িত্ব) প্রফেসর ড. মোহাম্মদ জামশেদ আলম।\nমিছিল শেষে এক সংক্ষিপ্ত সমাবেশে বক্তব্যে এ্যাব এর আহবায়ক ড. কামরুজ্জামান কায়সার বলেন, ‘বিএনপি বাংলাদেশের প্রাণ বাংলাদেশে পদার্পণ করবেন এবং দেশের জন্য এক ঐতিহাসিক মহেন্দক্ষণ অপেক্ষা করছে। এ্যাব তথা সমগ্র কৃষিবিদ দেশের আপামর জনতার মত এই মাহেন্দ্রক্ষণের অপেক্ষায় রয়েছে।’",
    "scraped_at": "2025-12-24T23:21:07"
  },
  {
    "url": "https://www.jugantor.com/politics/1044581",
    "title": "তারেক রহমানের স্বদেশ প্রত্যাবর্তন: ফ্লাইটে সঙ্গী যারা",
    "publication_date": "2025-12-24T21:11:46+06:00",
    "keywords": "বিএনপি,তারেক রহমান",
    "body": "বিএনপিরভারপ্রাপ্ত চেয়ারম‌্যান তা‌রেক রহমান আগামীকাল বৃহস্পতিবার (২৫ ডিসেম্বর) দেশে ফিরছেন। বাংলাদেশ সময় বুধবার রাত সোয়া ১২টায় বাংলাদেশ বিমানের একটি ফ্লাইটে লন্ডন থেকে ঢাকার উদ্দেশে রওনা দেবেন তিনি।\nতারেক রহমানের প্রত্যাবর্তন উপলক্ষে দলটির পক্ষ থেকে নানা আয়োজন করা হয়েছে। তাকে সংবর্ধনা জানাতে সারা দেশ থেকে নেতাকর্মীরা জড়ো হচ্ছেন রাজধানীতে। তবে তারেক রহমানের ফ্লাইটে সঙ্গী কারা হচ্ছেন, তা নিয়ে কৌতূহল রয়েছে নেতাকর্মীসহ অনেকের মধ্যে।\nজানা গেছে, বোয়িং ৭৮৭-৬ ড্রিমলাইনার এয়ারবাস পরিচালিত বিজি ২০২ ফ্লাইটে বিজনেস ক্লাসে তারেক রহমানের জন্য ছয়টি টিকিট কেনা হয়েছে।\nআরও জানা গেছে, তারেক রহমান, তার স্ত্রী ডা. জোবাইদা রহমান, মেয়ে ব্যারিস্টার জাইমা রহমান, তারেক রহমানের ব্যক্তিগত সচিব আব্দুর রহমান সা‌নি, দ‌লের প্রেস উইংয়ের সালেহ শিবলী ও জিয়াউর রহমান ফাউন্ডেশনের কামাল উদ্দীনের জন্য টিকিট কেনা হ‌য়েছে।\nতবে আরাফাত রহমান কোকোর দুই মেয়ে জাফিয়া রহমান ও জাহিয়া রহমান চাচার সহযাত্রী হচ্ছেন কিনা, তা নিশ্চিত হওয়া যায়নি।\nএই ছয়জনের বাইরে নিজস্ব অর্থে যারা ফ্লাইটের বিজনেস ক্লাসের টি‌কিট কিনেছেন, তাদের মধ্যে রয়েছেন মাহিদুর রহমান, ম‌ু‌জিবুর রহমান মু‌জিব, খছরুজ্জামান খছরু, না‌সির আহমদ শাহীন, র‌হিম উদ্দীন, আসাদুজ্জামান আহমদ,‌ গোলাম রব্বানী, মঈন উদ্দীন, জুবা‌য়ের বাবু, এম এ সাল‌াম, ডা‌লিয়া লাকু‌রিয়া প্রমুখ।\nএছাড়া যুক্তরাজ্য, আয়ারল্যান্ড, ফিনল্যান্ড, ফিন্ড, ইতালির বিএনপি নেতারাসহ ও ইউরোপের বিভিন্ন দেশ থেকে অনেক নেতাও ইকোনমি ক্লাসের টিকিট কেটেছেন। এর বাইরেও তারেক রহমানের গৃহকর্মীরাও আছেন। সব মিলিয়ে ৫০ জনের বেশি থাকছেন ফ্লাইটে।\nযুক্তরাজ্য বিএনপির আহ্বায়ক আবুল কালাম আজাদ গণমাধ্যমকে জানিয়েছেন, তারেক রহমান তার পরিবার ও ব্যক্তিগত স্টাফদের নিয়ে দেশে ফিরছেন। এর বাইরে অনেকেই যার যার মতো টিকিট কেটে একই ফ্লাইটে যাচ্ছেন বলে জানান।\nদীর্ঘ ১৭ বছর পর আগামীকাল বৃহস্পতিবার দুপুর ১২টার দিকে দেশে ফিরবেনতারেকরহমান।দেশেফেরার পর প্রথম তিন দিন বিভিন্ন কর্মসূচিতে অংশ নেবেন।\nবুধবার দুপুরে গুলশানে বিএনপির চেয়ারপারসনের রাজনৈতিক কার্যালয়ে সংবাদসম্মেলনেকরেতারেকরহমানেরতিনদিনেরকর্মসূচিরকথাজানানদলটিরস্থায়ীকমিটিরসদস্যসালাহউদ্দিনআহমদ।\nতিনিবলেন,আগামীকালদুপুরেবিমানবন্দরেনামারপরদলেরজ্যেষ্ঠনেতারাতারেকরহমানকেস্বাগতজানাবেন।এরপরতিনিজুলাইএক্সপ্রেসওয়ে তথা ৩০০ ফিট রাস্তায় সংবর্ধনাস্থলে যাবেন। সেখানে অপেক্ষায় থাকা নেতা-কর্মীদের ধন্যবাদ ও কৃতজ্ঞতা জানিয়ে দেশবাসীর উদ্দেশে বক্তব্য দেবেন তিনি। এরপর বিএনপির চেয়ারপারসন খালেদা জিয়াকে দেখতে এভারকেয়ার হাসপাতালে যাবেন। সেখান থেকে বিমানবন্দর সড়ক হয়ে কাকলীর মোড় হয়ে গুলশান–২ নম্বরে বাসভবনে চলে আসবেন। সেদিন আর অন্য কোনো অনুষ্ঠান হবে না।\nসালাহউদ্দিন আহমদ বলেন, পরদিন ২৬ ডিসেম্বর, শুক্রবার জুমারনামাজেরপরতারেকরহমানবাসভবনথেকেপ্রথমেরাজধানীরশেরেবাংলানগরেজিয়াউররহমানেরকবরজিয়ারতকরবেন।সেখানথেকেসাভারেরজাতীয়স্মৃতিসৌধেগিয়েমুক্তিযুদ্ধেরশহীদদেরপ্রতিশ্রদ্ধাজানাবেন।এরপর২৭ডিসেম্বর,শনিবারওদুটিকর্মসূচিরয়েছে।ওইদিনজাতীয়পরিচয়পত্রেরকাজকরবেনতিনি। এজন্যতারেকরহমানসশরীররাজধানীরআগারগাঁওয়েনির্বাচনকমিশনঅফিসেযাবেনকিনা,সেটাপরেজানানোহবে।ওইদিনইভোটারহতেসবকাজকরবেন।এরপরশহীদওসমানহাদিরকবরজিয়ারতকরতেঢাকাবিশ্ববিদ্যালয়ক্যাম্পাসেযাবেন।",
    "scraped_at": "2025-12-24T23:21:09"
  },
  {
    "url": "https://www.jugantor.com/politics/1044580",
    "title": "লন্ডনের হিথ্রো বিমানবন্দরের পথে তারেক রহমান",
    "publication_date": "2025-12-24T20:52:16+06:00",
    "keywords": "তারেক রহমান",
    "body": "",
    "scraped_at": "2025-12-24T23:21:10"
  },
  {
    "url": "https://www.jugantor.com/capital/1044579",
    "title": "হঠাৎ ওএমএসের চাল-আটা বিক্রি বন্ধ, বিপাকে নিম্ন আয়ের মানুষ",
    "publication_date": "2025-12-24T20:52:09+06:00",
    "keywords": "আদালত,চাল,আটা",
    "body": "হঠাৎ করে ওপেন মার্কেট সেল (ওএমএস) কার্যক্রম বন্ধ হয়ে যাওয়ায় বিপাকে পড়েছে দরিদ্র মানুষেরা। ডিলাররা ক্রেতাদের জানিয়ে দেন, মামলার কারণে বুধবার (২৪ ডিসেম্বর) থেকে ওএমএস কার্যক্রম বন্ধ রয়েছে।\nএতে চাল ও আটা না পেয়ে ক্ষোভ প্রকাশ করতে করতে খালি হাতে ফিরে যান হতদরিদ্র ক্রেতারা। কেউ কেউ সরকারের প্রতি অসন্তোষ প্রকাশ করে গালমন্দ করতে থাকেন। এই চিত্র বুধবার ঢাকা মহানগরীর বিভিন্ন এলাকায় গিয়ে দেখা গেছে।\nঢাকা রেশনিংয়ের আওতাধীন ডিলারদের দুই গ্রুপের মধ্যে বিরোধ ও এ সংক্রান্ত উচ্চ আদালতে মামলার পরিপ্রেক্ষিতে হাইকোর্টের নির্দেশনায় রাজধানীর একাধিক ওএমএস কেন্দ্রে আটা ও চাল বিক্রি বন্ধ রয়েছে। এতে চরম দুর্ভোগে পড়েছেন নগরীর হাজারো হতদরিদ্র ও নিম্ন আয়ের মানুষ।\nতবে খাদ্য মন্ত্রণালয়ের কর্মকর্তারা বলছেন, আদালতের নির্দেশনার কারণে বেশ কিছু কেন্দ্রে চাল-আটা বিক্রি বন্ধ রয়েছে। আগামী রোববার থেকে সমাধান না হওয়া পযর্ন্ত বিকল্প ব্যবস্থাপনায় ওএমএস চালু রাখবে খাদ্য মন্ত্রণালয়।\nখাদ্য সচিব মো. ফিরোজ সরকার গণমাধ্যমকে বলেন, ডিলারদের নিজেদের ঝামেলার কারণে মামলা হয়েছে। আদালতের নির্দেশনায় বুধবার মামলার কারণে কিছু কেন্দ্রে ওএমএস কার্যক্রম বন্ধ রয়েছে। সমস্যার সমাধান না হওয়া পযর্ন্ত আগামী রোববার থেকে বিকল্প ব্যবস্থাপনায় ওইসব কেন্দ্রে ওএমএস চলবে।\nবুধবার রাজধানীর কয়েকটি ওএমএস কেন্দ্র সরেজমিনে দেখা গেছে, রাজধানীর বিভিন্ন ওএমএস পয়েন্টে আটা বিক্রি বন্ধ রয়েছে। এক পয়েন্ট থেকে আরেক পয়েন্ট ঘুরেও প্রয়োজনীয় আটা ও চাল কিনতে পারছেন না ক্রেতারা। অনেক স্থানে ঝুলছে নোটিশ—‘পরবর্তী নির্দেশ না দেওয়া পর্যন্ত ওএমএস কার্যক্রম বন্ধ।’\nফলে হঠাৎ করেই খাদ্য নিরাপত্তাহীনতায় পড়েছেন দিনমজুর, রিকশাচালক, গৃহকর্মীসহ স্বল্পআয়ের মানুষ। বিশেষ করে জাতীয় সংসদ নির্বাচনের তফশিল ঘোষণার পর এমন সিদ্ধান্তে সাধারণ জনগণের মাঝে ব্যাপক প্রতিক্রিয়া সৃষ্টি হয়েছে।\nবাজারে চাল ও আটার দাম এমনিতেই ঊর্ধ্বমুখী, এরমধ্যে ওএমএস বন্ধ থাকায় সংকট আরও প্রকট হয়েছে বলে মনে করছেন ভুক্তভোগীরা।\nএকাধিক ওএমএস ক্রেতা বলেন, ওএমএসের আটা কিনে কোনোরকমে সংসার চালাই। এখন দোকান বন্ধ। খোলা বাজারে আটা কিনলে খরচ দ্বিগুণ হয়ে যায়। আমাদের কথা কেউ ভাবছে না। বাজারে আটার দাম প্রায় দ্বিগুণ। প্যাকেট আটর দাম তো প্রায় তিনগুণ। ভুক্তভোগী হতদরিদ্রদের দাবি, ক্ষুধার কাছে সব সমস্যা নিরর্থক। তারা দ্রুত ওএমএস কার্যক্রম চালুর দাবি জানিয়েছেন।\nমালিবাগ বাজার ওএমএস ডিলার সায়েম আহমেদ বিজয় বলেন, ওএমএসের ব্যাপক চাহিদা। বিশেষ করে আটার চাহিদা বেশি। বরাদ্দ না আসায় বুধবার থেকে কেন্দ্র বন্ধ রাখতে হয়েছে। জানি না কতদিন এ পরিস্থিতি চলবে। মানুষ আমাদের পাশাপাশি সরকারকে গালিগালাজ করছে।\nপশ্চিম রামপুরার ১৬৬/৭, উলনের ওএমএস ডিলার তারিকুল আনোয়ার বলেন, জনস্বার্থ রক্ষায় আইনি জটিলতা নিরসন কওে রাজধানীতে ওএমএস কার্যক্রম দ্রুত চালু করার জন্য সরকারের সংশ্লিষ্ট মহলের হস্তক্ষেপ কামনা করছি। কারণ হতদরিদ্র মানুষের ক্রয়ের সুযোগ বন্ধ করা অনুচিত।",
    "scraped_at": "2025-12-24T23:21:11"
  },
  {
    "url": "https://www.jugantor.com/country-news/1044578",
    "title": "তিতাস-হোমনা আসনে বিএনপির মনোনয়ন পেলেন সেলিম ভূঁইয়া",
    "publication_date": "2025-12-24T20:50:48+06:00",
    "keywords": "কুমিল্লা",
    "body": "আসন্ন জাতীয় সংসদ নির্বাচনকে সামনে রেখে কুমিল্লা-২ (হোমনা-তিতাস) আসনে বিএনপির দলীয় মনোনয়ন পেয়েছেন কুমিল্লা বিভাগীয় সাংগঠনিক সম্পাদক মো. অধ্যক্ষ সেলিম ভূঁইয়া।\nবিএনপির মহাসচিব মির্জা ফখরুল ইসলাম আলমগীর স্বাক্ষরিত মনোনয়নপত্রে এ সিদ্ধান্তের বিষয়টি আনুষ্ঠানিকভাবে নিশ্চিত করা হয়। দলীয় নীতি, সাংগঠনিক দক্ষতা ও দীর্ঘদিনের রাজনৈতিক অভিজ্ঞতার ভিত্তিতে তাকে এই গুরুত্বপূর্ণ আসনে প্রার্থী হিসেবে চূড়ান্ত করা হয়েছে বলে দলীয় সূত্রে জানা গেছে।\nদলীয় নেতাকর্মীরা জানান, কুমিল্লা-২ আসনে গণতান্ত্রিক আন্দোলন জোরদার, তৃণমূল সংগঠনকে শক্তিশালী করা এবং ভোটাধিকার পুনরুদ্ধারের সংগ্রামে নেতৃত্ব দিতেই মো. অধ্যক্ষ সেলিম ভূঁইয়াকে মনোনয়ন দেওয়া হয়েছে।\nমনোনয়ন প্রসঙ্গে মো. অধ্যক্ষ সেলিম ভূঁইয়া বলেন, দল আমার ওপর যে আস্থা রেখেছে, তা রক্ষা করতে আমি সর্বাত্মকভাবে কাজ করব। জনগণের অধিকার ও গণতন্ত্র পুনরুদ্ধারের আন্দোলনে কুমিল্লা-২ আসনের মানুষকে সঙ্গে নিয়েই এগিয়ে যেতে চাই। তিনি দলীয় নেতাকর্মী ও সাধারণ মানুষের দোয়া ও সহযোগিতা কামনা করেন।",
    "scraped_at": "2025-12-24T23:21:12"
  },
  {
    "url": "https://www.jugantor.com/country-news/1044577",
    "title": "স্বতন্ত্র হিসেবে মনোনয়ন নিলেন বিএনপি চেয়ারপারসনের উপদেষ্টা ইয়াছিন",
    "publication_date": "2025-12-24T20:49:25+06:00",
    "keywords": "ত্রয়োদশ সংসদ নির্বাচন",
    "body": "কুমিল্লা-৬ আসনে স্বতন্ত্র প্রার্থী হিসেবে মনোনয়নপত্র নিয়েছেন বিএনপি চেয়ারপারসনের উপদেষ্টা আমিন উর রশিদ ইয়াছিন। বুধবার (২৪ ডিসেম্বর) রিটার্নিং কর্মকর্তা ও জেলা প্রশাসক মু. রেজা হাসানের কাছ থেকে মনোনয়ন সংগ্রহ করেন ইয়াছিনের সমর্থকরা।\nএ সময় উপস্থিত ছিলেন সদর দক্ষিণ উপজেলা বিএনপির সাবেক সভাপতি বীরমুক্তিযোদ্ধা এসএ বারী সেলিম, সাবেক সাধারণ সম্পাদক মাহবুব আলম চৌধুরী, কুমিল্লা মহানগর বিএনপির সাবেক যুগ্ম আহ্বায়ক আতাউর রহমান ছুটি, মাহবুবুর রহমান দুলাল, আদর্শ সদর উপজেলা বিএনপির সাধারণ সম্পাদক শফিউল আলম রায়হান, আদর্শ সদর উপজেলা বিএনপির সাবেক সভাপতি আমিনুল ইসলাম, কুমিল্লা মহানগর বিএনপির সদস্য রিয়াজ খান রাজু, কুমিল্লা দক্ষিণ জেলা যুবদলের সিনিয়র যুগ্ম আহ্বায়ক খলিলুর রহমান বিপ্লবসহ কুমিল্লা মহানগরীর বিভিন্ন ওয়ার্ড সভাপতি, সাধারণ সম্পাদকসহ অঙ্গসংগঠনের নেতারা।\nআমিন উর রশিদ ইয়াছিন বলেন, গত ১৭ বছর আমার নেতাকর্মীরা নির্যাতন নিপীড়ন সহ্য করেছে। তারা সবসময় আমাকে তাদের পাশে পেয়েছে। বুধবার সকালে তারা আমাকে জানালো মনোনয়নের ব্যাপারে। আমি বলেছি যাও নিয়ে আসো।\nদলীয় মনোনয়ন চূড়ান্ত নয় উল্লেখ করে হাজী ইয়াছিন বলেন, আগামীকাল আমাদের ভারপ্রাপ্ত চেয়ারম্যান দেশে আসছেন। তিনি সবার সঙ্গে বসবেন। শেষ পর্যন্ত দলের মনোনয়নপ্রত্যাশী আমি।\nযদি দলের মনোনয়ন না পান তবে কি বিদ্রোহী প্রার্থী হবেন কি না এ প্রশ্নের জবাবে ইয়াছিন বলেন, আমি আমার নেতাকর্মীদের সঙ্গে বসব। তখন সিদ্ধান্ত নেব কী করব।\nউল্লেখ্য, কুমিল্লা-৬ আসনটি জেলার গুরুত্বপূর্ণ আসন। এ আসনে বিএনপির মনোনয়ন পেয়েছেন বিএনপি চেয়ারপারসনের উপদেষ্টা মনিরুল হক চৌধুরী। আসনটিতে বিএনপির মনোনয়ন প্রত্যাশী ছিলেন আমিন উর রশিদ ইয়াছিন। দলের মনোনয়ন ঘোষণার পর টানা দুই সপ্তাহ ধরে আন্দোলন, বিক্ষোভ, প্রতিবাদ জানিয়েছেন ইয়াছিনের অনুসারীরা। মঙ্গলবার রাতে মনিরুল হক চৌধুরীকে মনোনয়ন দেওয়ার আনুষ্ঠানিক চিঠি সামাজিক যোগাযোগ মাধ্যমে ভাইরাল হয়।",
    "scraped_at": "2025-12-24T23:21:13"
  },
  {
    "url": "https://www.jugantor.com/country-news/1044576",
    "title": "পোস্টাল ভোটের জন্য নিবন্ধন করেছেন টাঙ্গাইলের ৬৬২৩ কর্মকর্তা",
    "publication_date": "2025-12-24T20:48:06+06:00",
    "keywords": "ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচনে নিজের ভোটাধিকার প্রয়োগ করার জন্য পোস্টাল ভোটের জন্য টাঙ্গাইল থেকে ৬ হাজার ৬২৩ জন নিবন্ধন করেছেন। বুধবার দুপুর পর্যন্ত জেলার ১২টি উপজেলার আটটি সংসদীয় আসনের ভোটাররা এ নিবন্ধন কার্যক্রম শেষ করেছে; যা দেশের মধ্যে দ্বিতীয়।\nসিনিয়র জেলা নির্বাচন কর্মকর্তার কার্যালয় সূত্রে জানা যায়, টাঙ্গাইলের ৮টি সংসদীয় আসনের জন্য জেলা প্রশাসকের কার্যালয়ে আটটি পোস্টাল কেন্দ্র করা হয়েছে। আবেদনকারীদের মধ্যে সরকারি চাকরিজীবী ৬ হাজার ৫৫৯ জন, নির্বাচনি দায়িত্বপ্রাপ্ত ছয় জন ও আনসার ও ভিডিপি ৫৮ জন। এর মধ্যে ২ হাজার ৮৬ জন অনুমতি পেয়েছেন। বাকি ৪ হাজার ৫৩৭ জন অনুমোদনের অপেক্ষায় রয়েছেন। আবেদনকারীদের মধ্যে পুরুষ চার হাজার ৬৮০ জন ও নারী এক হাজার ৯৪৩ জন।\nনির্বাচন অফিসের কয়েক জন কর্মকর্তা জানান, পোস্টাল ভোটের জন্য আবেদন করতে নির্বাচন কমিশনের পোস্টাল ভোট বিডি অ্যাপ ডাউনলোড করতে হবে। সেখানে মোবাইল নম্বর, জাতীয় পরিচয়পত্র বা পাসপোর্ট নম্বর এবং বর্তমান বিদেশি ঠিকানা ব্যবহার করে ইকেওয়াইসি ও ফেস ভেরিফিকেশন সম্পন্ন করতে হবে। এরপর ব্যালট আবেদনকারীর ঠিকানায় পৌঁছে যাবে। অ্যাপের মাধ্যমে ভোট দিয়ে তা ফেরত পাঠানো যাবে।\nসিনিয়র জেলা নির্বাচন কর্মকর্তা মোহাম্মদ তাজুল ইসলাম বিষয়টি নিশ্চিত করে বলেন, বৃহস্পতিবার পর্যন্ত আবেদনের সময় আছে। তখন এ সংখ্যা আরও বাড়বে।",
    "scraped_at": "2025-12-24T23:21:14"
  },
  {
    "url": "https://www.jugantor.com/country-news/1044575",
    "title": "এবি পার্টির চেয়ারম্যান মঞ্জুর মনোনয়নপত্র সংগ্রহ",
    "publication_date": "2025-12-24T20:46:44+06:00",
    "keywords": "ত্রয়োদশ সংসদ নির্বাচন,এবি পার্টি",
    "body": "ত্রয়োদশ জাতীয় সংসদ নির্বাচনে ফেনী-২ (সদর) সংসদীয় আসনের মনোনয়নপত্র সংগ্রহ করেছেন আমার বাংলাদেশ (এবি) পার্টির চেয়ারম্যান ঈগল প্রতীকের প্রার্থী মজিবুর রহমান মঞ্জু।\nবুধবার দুপুরে ফেনী জেলা রিটার্নিং কর্মকর্তা ও ফেনী জেলা প্রশাসকের কাছ থেকে তিনি মনোনয়নপত্র সংগ্রহ করেন।\nএ সময় তার সঙ্গে ছিলেন- এবি পার্টির যুগ্ম সাধারণ সম্পাদক ব্যারিস্টার যোবায়ের আহমেদ ভূঁইয়া, কুমিল্লা মহানগর আহ্বায়ক মিয়া তৌফিক, চট্টগ্রাম বিভাগীয় সহ-সাংগঠনিক সম্পাদক ফেনীর বিশিষ্ট ব্যবসায়ী শাহ আলম বাদল, ফেনী জেলা আহ্বায়ক আহছান উল্যাহ, সিনিয়র যুগ্ম আহ্বায়ক আফলাতুন বাকী, সদস্য সচিব ফজলুল হক, যুগ্ম সদস্য সচিব নজরুল ইসলাম কামরুল, অর্থ সম্পাদক শাহীন সুলতানী প্রমুখ।\nএ সময় মজিবুর রহমান মঞ্জু বলেন, ফেনীর জনগণের কাছে আমি মূলত একটা অভিজ্ঞতার সার্টিফিকেটের জন্য ও একটি বিষয়ে বিচার চাইতে এসেছি। নতুন রাজনৈতিক দল ও নতুন রাজনৈতিক বন্দোবস্তের কথা বলতে এসে আমাকে কিছু লোক খুব অপমান করেছে। তারা বলেছে আমাদের কোনো বেইল নাই। নতুন দলের কোনো খাওয়া নাই। আমাদের কয়টা ভোট আছে ইত্যাদি ইত্যাদি।\nমঞ্জু বলেন, আমার ফেনীর জনগণ বিচার করবে ৫৪ বছর ধরে দেশে যে ভুল রাজনীতি চলছে তার বাইরে গিয়ে আমরা যে নতুন রাজনৈতিক বন্দোবস্তের কথা বলেছি তা কি ভুল? তার কি আসলেই খাওয়া নাই? নতুন রাজনীতি মানুষ চায় কিনা; নতুন রাজনীতির পক্ষে কয়টা ভোট আছে তার ফায়সালা করবে ফেনী-২ এর জনগণ।\nভোটারদের উদ্দেশে করে তিনি বলেন, আপনারা যে রায় দেবেন তা আমি মাথা পেতে নেব।\nতিনি আরও বলেন, ফেনীর উন্নয়নের জন্য কারও ওয়াদার দরকার নাই। ফেনীতে যদি সন্ত্রাস না হয়, চাঁদাবাজি না হয়, রাজনৈতিক দলের কেউ কারো দোকান-বাড়ি-জায়গা ইত্যাদি দখল না করে, প্রশাসনকে নিরপেক্ষভাবে কাজ করতে দেয়, এক দলের ওপর আরেক দল হামলা না করে তাহলেই আলহামদুলিল্লাহ আর কিছুর দরকার নাই। ফেনী হবে বাংলাদেশের সবচাইতে বেশি উন্নত, সুন্দর, শান্তিপূর্ণ ও স্মার্ট জেলা ও শহর। তিনি ফেনীকে সব ধরনের দূষণমুক্ত রাখার জন্য রাজনৈতিক ঐক্যের উপর গুরুত্বারোপ করেন।",
    "scraped_at": "2025-12-24T23:21:16"
  },
  {
    "url": "https://www.jugantor.com/country-news/1044574",
    "title": "দুই মাসের শিশুকে বিক্রি করে দিলেন বাবা, ফিরে পাওয়ার আকুতি মায়ের",
    "publication_date": "2025-12-24T20:45:34+06:00",
    "keywords": "চট্টগ্রাম",
    "body": "মাত্র দুই মাস শিশু মাহিরা হক মাশরা নামে এক কন্যা সন্তানকে টাকার বিনিময়ে তারই বাবা বিক্রি করে দিয়েছে বলে অভিযোগ উঠেছে। নাড়িকাটা ধন শিশু সন্তানকে ফিরে পেতে দ্বারে দ্বারে ঘুরছেন গর্ভধারিণী মা।\nএমন ঘটনা ঘটেছে চট্টগ্রামের হাটহাজারী উপজেলার মির্জাপুর ইউনিয়নের ভেলোয়ার পাড়া হোসেন ম্যানশন নামক একটি ভাড়া বাসায়। যদিও অভিযুক্ত বাবা মো. মোজাফফর উপজেলার গুমানমর্দ্দন ইউনিয়নের বাসিন্দা।\nএ ঘটনায় হাটহাজারী মডেল থানা একটি অভিযোগ দায়ের করেছেন শিশুটির মা। বিষয়টি নিশ্চিত করেছেন হাটহাজারী মডেল থানার সহকারী উপ-পরিদর্শক আসাদুজ্জামান। তবে এ ব্যাপারে আদালতের শরণাপন্ন হওয়ার জন্য থানা পুলিশ ওই গর্ভধারিনী মাকে পরামর্শ দিয়েছে বলে জানা গেছে।\nএদিকে, এ ঘটনার কোনো সুরাহা না হওয়ায় নিজের সন্তানের জন্য দ্বারে দ্বারে ঘুরছেন।\nতথ্য সূত্রে জানা যায়, প্রায় আট বছর আগে উপজেলার ফরহাদাবাদ ইউনিয়নের উদালিয়া গ্রামের বাদশা আলমের মেয়ে নাছমিন আক্তার জুমুর সঙ্গে গুমামর্দ্দনের ইউনিয়নের ৬নং ওয়ার্ডের ইব্রাহিম চৌধুরী বাড়ির ফজলদ্দৌলার পুত্র ছেলে মো. মোজাফফর সঙ্গে পারিবারিকভাবে বিবাহ হয়।\nপরবর্তীতে তাদের দাম্পত্য জীবনে আসে তিনটি কন্যা সন্তান। এর মধ্যে গত ৫ অক্টোবর উপজেলা সরকার হাটের গণি হসপিটালে জন্ম নেয় ৩য় কন্যাশিশু মাহিরা হক মাশরা। হঠাৎ গত ২৫ নভেম্বর ভোর রাতে মোজাফফর তার স্ত্রী জুমুরকে মারধর করে ভাড়া বাসা থেকে বের করে দেয়। এরপর তার দুই মাসের এক শিশুকে ফটিকছড়ি উপজেলার বিবিরহাটের এক ব্যবসায়ীর কাছে বিক্রি করে দেন বলে জানান ভুক্তভোগী গর্ভধারিনী মা নাছমিন আক্তার জুমুর।\nতিনি আরও অভিযোগ করে বলেন, তার অজান্তে তারই দুই মাসের কন্যাশিশুকে টাকায় বিক্রি করে দেন স্বামী মোজাফফর। আমার বাচ্চাকে দেখবার জন্য রাতে ঘুম হয় না। আমার কলিজা দিন দিন শুকিয়ে গেছে। যার কাছে বাচ্চা বিক্রি করেছে তাদের সঙ্গে আমি ও আমার বাবার বাড়ির লোকজন যোগাযোগ করলে তারা ২-৩ লাখ টাকা দিয়ে আমার শিশু সন্তানকে নিয়ে যেতে বলে।\nএ বিষয়ে জানতে চাইলে মো. মোজাফফর ঘটনার সত্যতা স্বীকার করে বলেন, বিক্রি করিনি। বাচ্চাটা লালন পালন করতে আমার কষ্টে হবে, তাই একজনকে দত্তক দিয়েছি।",
    "scraped_at": "2025-12-24T23:21:17"
  },
  {
    "url": "https://www.jugantor.com/country-news/1044573",
    "title": "তারেক রহমানকে স্বাগত জানাতে নাটোরের লক্ষাধিক কর্মী-সমর্থক ঢাকায়",
    "publication_date": "2025-12-24T20:44:20+06:00",
    "keywords": "বিএনপি,তারেক রহমান,নাটোর,নলডাঙ্গা,রুহুল কুদ্দুস তালুকদার দুলু",
    "body": "বিএনপির ভারপ্রাপ্ত চেয়ারপারসন তারেক রহমানের স্বদেশ প্রত্যাবর্তন উপলক্ষ্যে তাকে স্বাগত জানাতে নাটোর থেকে লক্ষাধিক জনতা ঢাকায় পৌঁছেছেন বলে জানিয়েছেন দলের কেন্দ্রীয় নেতা নাটোর-২ আসনে ধানের শীষের প্রার্থী অ্যাডভোকেট এম রুহুল কুদ্দুস তালুকদার দুলু।\nদুলুর নির্বাচনি মিডিয়া সেলের প্রধান সাংবাদিক নাসিম উদ্দিন নাসিম জানান, নাটোর থেকে ইতোমধ্যে তিনশ’ বাসে এবং ব্যক্তিগত গাড়ি এবং বিভিন্ন পরিবরহণ ও ট্রেনে লক্ষাধিক কর্মী-সমর্থক ঢাকায় পৌঁছেছেন। বুধবার রাত ১০টায় আরও একটি বিশেষ ট্রেনে অন্য নেতাকর্মী-সমর্থকরা ঢাকায় যাবেন।\nএসব নেতাকর্মী-সমর্থকের জন্য প্রয়োজনীয় শীতবস্ত্র ও তিন বেলা খাবারের সকল ব্যবস্থা রুহুল কুদ্দুস তালুকদার দুলুর পক্ষ থেকে করা হয়েছে বলেও তিনি জানান।\nদীর্ঘদিন প্রবাস জীবনের পর বিএনপির ভারপ্রাপ্ত চেয়ারপারসন তারেক রহমানের স্বদেশ প্রত্যাবর্তনে তাকে একনজর দেখা ও তার কথা শোনার জন্য সারা দেশ থেকেই নেতাকর্মী-সমর্থকরা এভাবেই ঢাকায় সমবেত হয়েছেন।",
    "scraped_at": "2025-12-24T23:21:18"
  },
  {
    "url": "https://www.jugantor.com/country-news/1044572",
    "title": "১০ ঘণ্টা নদীতে আটকা, অতঃপর...",
    "publication_date": "2025-12-24T20:43:22+06:00",
    "keywords": "নোয়াখালী",
    "body": "নোয়াখালীর হাতিয়া উপজেলায় ইঞ্জিন বিকল হয়ে নদীতে আটকে পড়া যাত্রীসহ একটি ট্রলার উদ্ধার করেছে নৌপুলিশ। ৯৯৯ নাম্বারে ফোন করলে বুধবার (২৪ ডিসেম্বর) সকালে উপজেলার বদনার চরের অদূরে প্রায় ১০ ঘণ্টা পর ট্রলারটি উদ্ধার করা হয়।\nনৌপুলিশ সূত্র জানায়, মঙ্গলবার সন্ধ্যার দিকে ট্রলারটির ইঞ্জিন বিকল হয়ে যাওয়ায় সেটি নদীর চরে আটকে পড়ে। ভাটার কারণে নদীর পানি কমে গেলে ট্রলারটি পুরোপুরি চলাচল অযোগ্য হয়ে পড়ে। ট্রলারে থাকা যাত্রীদের মধ্যে এক নারী, চার শিশু ও দুইজন পুরুষ ছিলেন, যা পরিস্থিতিকে আরও ঝুঁকিপূর্ণ করে তোলে।\nপরিস্থিতি বেগতিক দেখে যাত্রীদের পক্ষ থেকে জরুরি সেবা নম্বর ৯৯৯-এ ফোন করে সহায়তা চাওয়া হয়। খবর পেয়ে নৌ-পুলিশ তাৎক্ষণিকভাবে বিষয়টি নজরে নেয়। তবে ভাটার কারণে রাতে উদ্ধার অভিযান চালানো সম্ভব না হওয়ায় জোয়ারের অপেক্ষা করতে হয়।\nউদ্ধার হওয়া জেলে পরিবারের প্রধান মো. রাজিব উদ্দিন জানান, তিনি হাতিয়া উপজেলার চরকিং ইউনিয়নের চরবগুলা গ্রামের বাসিন্দা। তার শ্বশুরবাড়ি ভোলা জেলার লালমোহন উপজেলায়। মঙ্গলবার বিকালে স্ত্রী, সন্তানসহ পরিবারের সদস্যদের নিয়ে একটি ছোট ট্রলারে করে লালমোহন থেকে হাতিয়ার উদ্দেশ্যে যাত্রা করেন।\nতিনি বলেন, সন্ধ্যার একটু আগে ট্রলারটি হাতিয়ার বদনার চরের কাছাকাছি পৌঁছালে হঠাৎ ইঞ্জিন বন্ধ হয়ে যায়। এরপর ভাটার কারণে নদীর পানি শুকিয়ে গেলে আমরা চরে আটকে পড়ি। রাত হয়ে যাওয়ায় কোনো ট্রলার বা নৌযান পাওয়া যায়নি। সঙ্গে ছোট ছোট শিশু ও নারী থাকায় খুব ভয় পাচ্ছিলাম। পরে বাধ্য হয়ে ৯৯৯-এ ফোন করি।\nরাজিব উদ্দিন আরও জানান, নৌপুলিশ তাদের আশ্বস্ত করে জোয়ার আসা পর্যন্ত অপেক্ষা করতে বলে। ভোরের দিকে জোয়ার শুরু হলে নৌপুলিশের একটি দল ঘটনাস্থলে পৌঁছে নিরাপদে তাদের তীরে নিয়ে আসে। বড় ধরনের দুর্ঘটনা থেকে পরিবারটি রক্ষা পেয়েছে বলে তিনি কৃতজ্ঞতা প্রকাশ করেন।\nএ বিষয়ে নলচিরা নৌ-পুলিশ ফাঁড়ির ইনচার্জ অমিত সাহা বলেন, রাতে ৯৯৯ নাম্বার থেকে একটি পরিবারের নদীতে আটকে পড়ার খবর পাই। ভাটার কারণে তাৎক্ষণিক উদ্ধার সম্ভব ছিল না। পরে জোয়ারের সময় নৌ-পুলিশের একটি টিম গিয়ে ট্রলারসহ সাতজনকে নিরাপদে উদ্ধার করে।\nতিনি আরও জানান, উদ্ধার হওয়া চার শিশুসহ সবাই হাতিয়া উপজেলার চরকিং ইউনিয়নের চরবগুলা গ্রামের বাসিন্দা।",
    "scraped_at": "2025-12-24T23:21:19"
  },
  {
    "url": "https://www.jugantor.com/country-news/1044571",
    "title": "গুনিজনদের সম্মাননা দিল বলদিয়া বহুমুখী উচ্চ বিদ্যালয়",
    "publication_date": "2025-12-24T20:43:02+06:00",
    "keywords": "কুড়িগ্রাম",
    "body": "শিক্ষার মান উন্নয়ন ও গুনিজনদের সম্মাননা প্রদান উপলক্ষে কুড়িগ্রাম জেলার ভূরুঙ্গামারী উপজেলার বলদিয়া বহুমুখী উচ্চ বিদ্যালয়ে এক আলোচনা সভা ও সম্মাননা অনুষ্ঠান অনুষ্ঠিত হয়েছে। গত ২২ ডিসেম্বর বিদ্যালয় প্রাঙ্গনে এ অনুষ্ঠান আয়োজন করা হয়।\nঅনুষ্ঠানে শিক্ষার মান উন্নয়ন নিয়ে ফলপ্রসূ আলোচনা হয়। একই সঙ্গে বিভিন্ন ক্ষেত্রে অবদান রাখা গুনিজনদের সম্মাননা সনদ ও সম্মাননা স্মারক এবং মরনোত্তর সম্মাননা স্মারক প্রদান করা হয়।\nঅনুষ্ঠানে সভাপতিত্ব করেন বিদ্যালয়ের প্রাক্তন শিক্ষার্থী ও সভাপতি মো. নুরুল ইসলাম। প্রধান অতিথি হিসেবে উপস্থিত ছিলেন উপজেলা প্রকৌশলী (এলজিইডি), ভূরুঙ্গামারী মো. ইনছাফুল হক সরকার।\nবিদ্যালয়ের উন্নয়ন ও শিক্ষার মান উন্নয়নে অসাধারন অবদান রাখায় সভাপতি মো. নুরুল ইসলামকে সম্মাননা সনদ প্রদান করা হয়। এছাড়া বিদ্যালয়ের সাবেক অধ্যক্ষ মরহুম আবু বকর মিয়াকে মরনোত্তর সম্মাননা স্মারক, সরকারি প্রাথমিক বিদ্যালয়ের অবসরপ্রাপ্ত প্রধান শিক্ষক মো. রবিউল করিমকে গুনি শিক্ষক ও সফল পিতা হিসেবে সম্মাননা স্মারক প্রদান করা হয়। একই সঙ্গে উপজেলা প্রকৌশলী মো. ইনছাফুল হক সরকারকে সম্মাননা স্মারক এবং বিদ্যালয়ের অভিভাবক প্রতিনিধি মো. মোখলেছুর রহমানকে সম্মাননা সনদ দেওয়া হয়।\nঅনুষ্ঠানে আরও উপস্থিত ছিলেন বিদ্যালয়ের প্রধান শিক্ষক (ভারপ্রাপ্ত) মোছা. শাহীনুর বেগম, সোনাহাট ডিগ্রি মহাবিদ্যালয়ের অধ্যক্ষ মো. বাবুল আক্তার, বলদিয়া ডিগ্রি কলেজের অধ্যক্ষ কৃষিবিদ মো. লুতফর রহমান, কচাকাটা কলেজের অধ্যক্ষ (ভারপ্রাপ্ত) রফিকুল ইসলাম, উপজেলা বিএনপির সাবেক সেক্রেটারি একেএম ফরিদুল হক শাহীন শিকদার, ভূরুঙ্গামারী উপজেলা স্বেচ্ছাসেবক দলের সভাপতি মো. আবু হাসান সোহেলসহ বিভিন্ন শিক্ষাপ্রতিষ্ঠান ও সামাজিক সংগঠনের বিশিষ্ট ব্যক্তিবর্গ।\nঅনুষ্ঠান শেষে বিদ্যালয়ের উন্নয়ন ও শিক্ষার মান উন্নয়নে অসাধারন অবদান রাখার জন্য সভাপতি মো. নুরুল ইসলামকে ধন্যবাদ ও কৃতজ্ঞতা জানান বিদ্যালয়ের প্রধানশিক্ষক(ভারপ্রাপ্ত) মোছা. শাহীনুর বেগম।",
    "scraped_at": "2025-12-24T23:21:21"
  },
  {
    "url": "https://www.jugantor.com/country-news/1044570",
    "title": "রাশেদ খানকে বিএনপির মনোনয়ন দেওয়ায় বিক্ষোভ",
    "publication_date": "2025-12-24T20:41:21+06:00",
    "keywords": "ঝিনাইদহ",
    "body": "ঝিনাইদহের কালীগঞ্জে বিএনপির কাউকে মনোনয়ন না দিয়ে গণঅধিকার পরিষদের সাধারণ সম্পাদক রাশেদ খানকে মনোনয়ন দেওয়ার প্রতিবাদে বিক্ষোভ মিছিল অনুষ্ঠিত হয়েছে।\nবুধবার দুপুর সাড়ে ১২টার দিকে কালীগঞ্জ থানা রোডে অবস্থিত বিএনপির দলীয় কার্যালয়ের সামনে থেকে এ বিক্ষোভ মিছিল শুরু হয়। মিছিলটি শহরের প্রধান প্রধান সড়ক প্রদক্ষিণ করে থানা রোডস্থ উপজেলা বিএনপির কার্যালয়ের সামনে এসে শেষ হয়।\nএতে বিএনপি ও এর অঙ্গ ও সহযোগী সংগঠনের বিপুল সংখ্যক নেতাকর্মী অংশগ্রহণ করেন। মিছিল চলাকালে নেতাকর্মীরা বিভিন্ন স্লোগানের মাধ্যমে প্রতিবাদ জানান।\nমিছিল শেষে সংক্ষিপ্ত সমাবেশে বক্তারা বলেন, যারা বিগত ১৭ বছর কালীগঞ্জে বিএনপির হাল ধরে ছিল তাদের মধ্য থেকে মনোনয়ন না দিয়ে বহিরাগত ব্যক্তিকে মনোনয়ন দেওয়া হয়েছে। রাশেদ এই এলাকার ভোটার না। এমন সিদ্ধান্ত  অনাকাঙ্ক্ষিত। এতে দল ক্ষতিগ্রস্ত হবে।\nবুধবার দুপুর ১টার দিকে ঝিনাইদহ-৪ আসনে বিএনপির প্রার্থী হিসেবে গণঅধিকার পরিষদের সাধারণ সম্পাদক রাশেদ খানের নাম ঘোষণা করেন দলটির মহাসচিব মির্জা ফখরুল ইসলাম আলমগীর। এরপরই নেতাকর্মীদের মাঝে ক্ষোভ ও হতাশা দেখা দেয়।\nউল্লেখ্য, ঝিনাইদহ-৪ আসনে বিএনপির তিনজন মনোনয়নপ্রত্যাশী ছিলেন। এর মধ্যে কেন্দ্রীয় স্বেচ্ছাসেবক দলের সিনিয়র যুগ্ম সাধারণ সম্পাদক সাইফুল ইসলাম ফিরোজ, কালীগঞ্জ উপজেলা বিএনপির সিনিয়র যুগ্ম আহ্বায়ক হামিদুল ইসলাম হামিদ ও জেলা বিএনপির উপদেষ্টা সদস্য মুর্শিদা জামান পপি।",
    "scraped_at": "2025-12-24T23:21:22"
  },
  {
    "url": "https://www.jugantor.com/international/1044569",
    "title": "ভারতের কলকাতা ও ত্রিপুরায় ‘বাংলাদেশবিরোধী’ বিক্ষোভ",
    "publication_date": "2025-12-24T20:41:08+06:00",
    "keywords": "ভারত,পশ্চিমবঙ্গ",
    "body": "বাংলাদেশের পোশাক কারখানার শ্রমিক দীপু চন্দ্র দাসের হত্যাকে কেন্দ্র করে ভারতের কয়েকটি জায়গায় বাংলাদেশ সরকারের বিরুদ্ধে বিক্ষোভ দেখিয়েছে বিজেপিসহ আরও কয়েকটি সংগঠন। বুধবার (২৪ ডিসেম্বর) কলকাতা ও ত্রিপুরা থেকে সীমান্তের দিকে বিক্ষোভ মিছিল নিয়ে আসার চেষ্টা করা হয়।\nএদিন পশ্চিমবঙ্গের বিরোধী দলনেতা শুভেন্দু অধিকারী পূর্বঘোষিত কর্মসূচিতে সীমান্তে প্রতীকী প্রতিবাদ দেখান। পেট্রাপোলে বিজেপি সমর্থক নিয়ে হাজির হয়েছিলেন শুভেন্দু। তবে বিএসএফ তাদের সীমান্তের কিছুটা দূরেই আটকে দেয়।\nএকই দিনে কলকাতা লাগোয়া হাওড়াতেও বিক্ষোভ করেন বিজেপির কর্মীরা। কলকাতার হাওড়া ব্রিজে আগে থেকেই পুলিশ ব্যারিকেড করে রেখেছিল। বিজেপি কর্মীরা সেই ব্যারিকেড ভাঙার চেষ্টা করেন। এসময় বাংলাদেশের অন্তর্বর্তীকালীন সরকারের প্রধান উপদেষ্টা মুহাম্মদ ইউনুসের কুশপুত্তলিকাও পোড়ান বিক্ষোভকারীরা।\nএদিকে ত্রিপুরার বিভিন্ন গণমাধ্যমের বরাতে জানা গেছে, উত্তর-পূর্বাঞ্চলীয় রাজ্যটির আগরতলা থেকে বাংলাদেশের ব্রাহ্মণবাড়িয়ার আখাউড়া অভিমুখে বিক্ষোভ মিছিল করেছে হিন্দুত্ববাদী সংগঠন বিশ্ব হিন্দু পরিষদ (ভিএইচপি) ও বজরং দলের কর্মী-সমর্থকেরা। তাদেরও আটকে দেয় ত্রিপুরা পুলিশ।\nজানা গেছে, বাংলাদেশে হিন্দু নির্যাতন ও দীপু চন্দ্র দাস হত্যার প্রতিবাদে বিশ্ব হিন্দু পরিষদ ও বজরং দলের বিক্ষোভ মিছিল করা হয়। বুধবার বেলা ১১টার দিকে ত্রিপুরা রাজ্যের আগরতলা শহরের আনন্দময়ী কালীবাড়ি থেকে বিক্ষোভ মিছিলটি শুরু হয়ে আখাউড়া চেকপোস্ট সীমান্ত এলাকায় গিয়ে শেষ হওয়ার কথা ছিল। তবে মিছিলটি আখাউড়া-আগরতলা সড়কের রাজ্য পুলিশের সদর কার্যালয়ের সামনে পৌঁছালে পরিস্থিতি উত্তেজনাপূর্ণ হয়ে ওঠে।\nনিরাপত্তাজনিত কারণে পুলিশ বিক্ষোভ মিছিলটি সেখানেই আটকে দেয়। ফলে কিছু সময় পুলিশের সঙ্গে বিক্ষোভকারীদের বাক্‌বিতণ্ডা দেখা দেয়। যদিও পরে পরিস্থিতি নিয়ন্ত্রণে আসে। এসময় বাংলাদেশের সংখ্যালঘু হিন্দুদের উপর সংঘটিত হিংসাত্মক ঘটনার বিরুদ্ধে তীব্র প্রতিবাদ জানাতে দেখা যায় বিক্ষোভকারীদের। মিছিল থেকে বাংলাদেশের প্রতি সতর্কবার্তাও দেওয়া হয়।\nবিশ্ব হিন্দু পরিষদের নেতাদের অভিযোগ, বাংলাদেশে হিন্দুদের উপর নির্যাতনের ঘটনা ক্রমবর্ধমান হলেও আন্তর্জাতিক স্তরে বিষয়টি উপেক্ষিত থেকে যাচ্ছে। প্রতিনিয়ত বাংলাদেশে সংখ্যালঘুরা আক্রমণের শিকার হচ্ছে। কোথাও সংখ্যালঘুদের ঘর বাড়ি পুড়িয়ে দেওয়া হচ্ছে, আবার কোথাও তাদেরকে মেরে ফেলা হচ্ছে। তারা অবিলম্বে এ ঘটনার ন্যায্য তদন্ত ও দোষীদের দৃষ্টান্তমূলক শাস্তির দাবি জানান।\nবিক্ষোভকারীদের দাবি, প্রতিবেশী দেশ বাংলাদেশে সংখ্যালঘুদের নিরাপত্তা নিশ্চিত করতে সে দেশের সরকারকে অবিলম্বে কার্যকর পদক্ষেপ গ্রহণ করতে হবে। তা না হলে আগামী দিনে বৃহত্তর আন্দোলনে সামিল হবেন বলেও হুমকি দেয়া হয়।",
    "scraped_at": "2025-12-24T23:21:23"
  },
  {
    "url": "https://www.jugantor.com/country-news/1044568",
    "title": "খুলনায় সাংবাদিক হত্যার প্রতিবাদে সোনারগাঁয়ে মানববন্ধন",
    "publication_date": "2025-12-24T20:40:26+06:00",
    "keywords": "নারায়ণগঞ্জ,সাংবাদিক,সোনারগাঁও",
    "body": "খুলনার ডুমুরিয়ার সাংবাদিক এমদাদুল হক মিলনকে গুলি করে হত্যার প্রতিবাদে নারায়ণগঞ্জের সোনারগাঁয়ে মানববন্ধন কর্মসূচি পালন করা হয়েছে।\nবুধবার (২৪ ডিসেম্বর) বেলা সাড়ে ১১ টায় ঢাকা-চট্টগ্রাম মহাসড়কের সোনারগাঁ উপজেলার ব্যস্ততম মোগরাপাড়া চৌরাস্তা এলাকায় স্থানীয় গণমাধ্যমকর্মীদের অংশগ্রহণে এ মানববন্ধন কর্মসূচি পালন করা হয়।\nমানববন্ধন কর্মসূচিতে অন্যদের মধ্যে উপস্থিত ছিলেন- দৈনিক যুগান্তরের স্টাফ রিপোর্টার (সোনারগাঁ) আল আমিন তুষার, সাংবাদিক হাসান মাহমুদ রিপন (নয়াদিগন্ত),  আবুবকর সিদ্দিক (মানবজমিন), শাহাদাত হোসেন রতন (সমকাল), মনিরুজ্জামান মনির (কালেরকণ্ঠ), মাজহারুল ইসলাম (বাংলাদেশ প্রতিদিন), রবিউল হুসাইন (দেশরূপান্তর), ফরিদ হোসেন (দৈনিক বাংলা), মিজানুর রহমান (আমাদের সময়), রুবেল মিয়া (কালবেলা), ইমরান হোসেন (খবরের কাগজ), মোকাররম মোল্লা মামুন (ভোরের পাতা) মশিউর রহমান (ভোরের পাতা), হাবিবুর রহমান (চ্যানেল এস), নুর নবী জনি (জনবানী), নাসির উদ্দিন (ভোরের ডাক), হুমায়ুন কবির (আজকের দর্পন), কবির হোসেন (গণমানুষের আওয়াজ), সাংবাদিক কামরুজ্জামান রানা, নজরুল ইসলাম শুভ, ডালিম হোসাইন, সজীব হোসেন, তৌরভ হোসেন, অপু, মীমরাজসহ বিভিন্ন গণমাধ্যমকর্মীরা।\nএ সময় বক্তারা বলেন, খুলনার ডুমুরিয়ার সাংবাদিক এমদাদুল হক মিলনকে দুর্বৃত্তরা নৃশংসভাবে গুলি করে হত্যা করেছে। দেশে বিভিন্ন গণমাধ্যমের ওপর হামলা ও অগ্নিসংযোগ করা হচ্ছে; যা স্বাধীন সাংবাদিকতার জন্য চরম বাধা। স্বাধীন দেশে স্বাধীন সাংবাদিকতা করা যাবে না- এটা হতে পারে না। দেশে আইনের শাসন প্রতিষ্ঠিত হোক- এটা সাংবাদিকদের দীর্ঘদিনের দাবি। দেশে স্বাধীন সাংবাদিকতা পরিচালিত হোক এটাও সবার দাবি। দেশে সাগর-রুনিসহ অসংখ্য সাংবাদিক হত্যার বিচার এখনও পর্যন্ত সম্পন্ন করা হয়নি। আমরা খুলনার ডুমুরিয়ার সাংবাদিক এমদাদুল হক মিলনকে গুলি করে হত্যার তীব্র নিন্দা ও প্রতিবাদ জানাচ্ছি। পাশাপাশি ঘটনার সঙ্গে জড়িতদের দ্রুত গ্রেফতার ও দৃষ্টান্তমূলক শাস্তি দাবি করছি।",
    "scraped_at": "2025-12-24T23:21:24"
  },
  {
    "url": "https://www.jugantor.com/national/1044567",
    "title": "শনিবার দেশের সব ব্যাংক খোলা থাকবে",
    "publication_date": "2025-12-24T20:37:51+06:00",
    "keywords": "বাংলাদেশ ব্যাংক,নির্বাচন কমিশন,ব্যাংক,ত্রয়োদশ সংসদ নির্বাচন",
    "body": "আসন্নজাতীয় সংসদ নির্বাচনে অংশগ্রহণকারী প্রার্থীদের মনোনয়নপত্র দাখিলের সুবিধার্থে আগামী শনিবার সারাদেশে সব তফসিলি ব্যাংক খোলা থাকবে। নির্বাচন কমিশন এ বিষয়ে আজ বুধবার বাংলাদেশ ব্যাংককে অনুরোধ জানিয়ে চিঠি পাঠিয়েছে। সেই অনুযায়ী সব ব্যাংকের সব শাখা খোলা রাখার সিদ্ধান্ত নিয়েছে বাংলাদেশ ব্যাংক।\nবুধবার (২৪ ডিসেম্বর) এক বিজ্ঞপ্তি এই তথ্য জানায় কেন্দ্রীয় ব্যাংকটি।\nবাংলাদেশ ব্যাংকের বিজ্ঞপ্তিতে বলা হয়, ত্রয়োদশ সংসদ নির্বাচন উপলক্ষে প্রার্থীদের জামানত ও ভোটার তালিকার সিডি কেনার অর্থ ব্যাংক ড্রাফট বা পে-অর্ডার বা ট্রেজারি চালানের মাধ্যমে জমার সুবিধায় ২৭ ডিসেম্বর তফসিলি ব্যাংকের সব শাখা খোলা থাকবে।\nএর আগে নির্বাচন কমিশনের চিঠিতে বলা হয়, ২৯ ডিসেম্বর মনোনয়নপত্র দাখিলের শেষ দিন। তবে এর আগে টানা তিন দিনের ছুটির কবলে পড়ছে দেশ। ২৫ ডিসেম্বর যিশুখ্রিষ্টের জন্মদিন (বড়দিন) উপলক্ষে সাধারণ ছুটি। এরপর ২৬ ও ২৭ ডিসেম্বর শুক্রবার ও শনিবার সাপ্তাহিক ছুটি।\nনির্বাচনী বিধি অনুযায়ী, প্রার্থীদের মনোনয়নপত্রের সঙ্গে জামানত এবং ভোটার তালিকার সিডি ক্রয়ের টাকা ব্যাংক ড্রাফট, পে-অর্ডার বা ট্রেজারি চালানের মাধ্যমে জমা দিতে হয়। টানা তিন দিন ব্যাংক বন্ধ থাকলে প্রার্থীদের পক্ষে এই অর্থ জমা দেওয়া অসম্ভব হয়ে পড়বে। এই সংকট নিরসনে আগামী শনিবার সারা দেশে সব তফসিলি ব্যাংক খোলা রাখার পদক্ষেপ নিতে বাংলাদেশ ব্যাংককে অনুরোধ জানিয়েছে নির্বাচন কমিশন। এর ফলে প্রার্থীরা ওই দিন ব্যাংকিং কার্যক্রম সম্পন্ন করে তাদের প্রয়োজনীয় পে-অর্ডার বা ট্রেজারি চালান সংগ্রহ করতে পারবেন।\nগত ১১ ডিসেম্বর নির্বাচন কমিশন ত্রয়োদশ জাতীয় সংসদ নির্বাচনের তফশিল ঘোষণা করে। সেই অনুযায়ী প্রার্থীরা এখন মনোনয়নপত্র সংগ্রহের কাজ করছেন। আগামী ১২ ফেব্রুয়ারি এই নির্বাচন অনুষ্ঠিত হবে।",
    "scraped_at": "2025-12-24T23:21:25"
  },
  {
    "url": "https://www.jugantor.com/country-news/1044566",
    "title": "রিকশায় এসে মনোনয়ন ফরম কিনলেন আমির হামজা",
    "publication_date": "2025-12-24T20:35:45+06:00",
    "keywords": "বাংলাদেশ জামায়াতে ইসলামী,ত্রয়োদশ সংসদ নির্বাচন",
    "body": "রিকশায় চড়ে এসে মনোনয়ন ফরম কিনলেন কুষ্টিয়া-৩ সদর আসনে জামায়াতে ইসলামী মনোনীত প্রার্থী আলোচিত ইসলামি বক্তা আমির হামজা।\nবুধবার দুপুর ১২টার দিকে রিকশাযোগে জেলা প্রশাসক কার্যালয়ে পৌঁছান তিনি। পরে কুষ্টিয়ার অতিরিক্ত জেলা প্রশাসক জাহাঙ্গীর আলমের কাছ থেকে তিনি মনোনয়নপত্র গ্রহণ করেন। এ সময় তার সঙ্গে নেতাকর্মীরা উপস্থিত ছিলেন।\nনিয়মিত আলোচনায় থাকা ইসলামি বক্তা ও জামায়াত নেতা আমির হামজা সম্প্রতি অনেকটাই নীরব। গণমাধ্যমে দেখা যাচ্ছে না তার চটকদার বক্তব্য। আচরণবিধি লঙ্ঘন হয়, এমন কাজ থেকে দূরে থাকার চেষ্টা করছেন।\nবুধবার রিকশাযোগে এসে আবারও দৃষ্টি কাড়লেন গণমাধ্যম কর্মীদের।\nএ সময় উপস্থিত ছিলেন কুষ্টিয়া জেলা জামায়াতের সেক্রেটারি সুজা উদ্দীন জোয়ার্দ্দার জেলা জামায়াতের কর্মপরিষদ সদস্য অধ্যাপক ফরহাদ হোসাইন, সহকারী সেক্রেটারি মাজহারুল হক মমিন ও খায়রুল ইসলাম রবিন, কুষ্টিয়া শহর জামায়াতের আমির এনামুল হক, সদর উপজেলা জামায়াতের আমির মাওলানা শরিফুল ইসলাম ও সেক্রেটারি ডা. রায়হান আলী প্রমুখ।\nমনোনয়ন ফরম সংগ্রহের পর সাংবাদিকদের আমির হামজা বলেন, হত্যাকাণ্ড কখনো সমর্থন করি না, যারা হাদিকে হত্যা করেছে আমরা তাদের বিচার চাই। এই হত্যাকাণ্ডের মধ্যে দেশি-বিদেশি চক্রান্ত আছে। অনেকে চাচ্ছে নির্বাচন পিছেয়ে যাক এবং দেশটা অন্যের হাতে চলে যাক। নির্বাচিত সরকার না আসলে কী হয় আমরা তো দেখেছি সুতরাং এই হত্যাকাণ্ডের সুষ্ঠু বিচার চাই এবং নির্দিষ্ট সময়েই নির্বাচন হয়ে যাবে বলে আশা করছি।\nআমির হামজা আরও বলেন, আমরা অনেকদিন ধরে মাঠে আছি, নির্বাচনের পরিবেশ যেভাবে চলছে এভাবে চললে আমরা আশাবাদী জয়ী হবো। আমাদের দুইটা থানায় প্রত্যেক ঘরের দুয়ারে আমরা গিয়েছি, মানুষের যেভাবে সাড়া পেয়েছি আমরা আশা করছি বিপুল ভোটে জয়ী হবো।",
    "scraped_at": "2025-12-24T23:21:27"
  },
  {
    "url": "https://www.jugantor.com/islam-life/1044565",
    "title": "বাবা-মা কীভাবে জান্নাতে প্রবেশের প্রথম দরজা?",
    "publication_date": "2025-12-24T20:33:09+06:00",
    "keywords": "দোয়া,আমল,ইসলাম,কুরআন,হাদিস,পিতা-মাতা",
    "body": "মা-বাবার প্রতি সদ্ব্যবহার কেবল একটি দায়িত্ব নয় বরং এটি এমন একটি ইবাদত, যা বান্দাকে আল্লাহর নৈকট্যে পৌঁছে দেয় এবং জীবনে বরকত ঢেলে দেয়। তাদের সন্তুষ্টির মধ্যেই আল্লাহর সন্তুষ্টি লুকিয়ে আছে, আর তাদের কষ্টের মধ্যেই রয়েছে ধ্বংসের কারণ। মা-বাবার ভালোবাসা নিঃস্বার্থ, নিঃশর্ত। শৈশবে আমাদের দুর্বলতা যেমন তারা আগলে রেখেছেন, বার্ধক্যে তাদের দুর্বলতার দায়িত্ব আমাদের কাঁধে। এ দায়িত্ব পালন করতে পারলেই কেবল মা-বাবা আমাদের জন্য জান্নাতের প্রথম দরজা। যা কুরআন-হাদিসের বর্ণনায় সুস্পষ্টভাবে ওঠে এসেছে।\nকুরআনে মা-বাবার মর্যাদা\nতাওহিদের পরেই সবচেয়ে বড় দায়িত্ব হলো মা-বাবার হক আদায় করা। আল্লাহ তাআলা নিজের ইবাদতের পরপরই মা-বাবার সঙ্গে সদ্ব্যবহারের নির্দেশ দিয়েছেন—\nوَقَضَىٰ رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَانًا\n‘তোমার রব আদেশ দিয়েছেন— তোমরা তাকে ছাড়া কারও ইবাদত করবে না এবং মা-বাবার সঙ্গে সদ্ব্যবহার করবে।’ (সুরা আল-ইসরা: আয়াত ২৩)\nবার্ধক্যে মা-বাবার প্রতি সন্তানের আচরণ কেমন হবে? একটি ‘উফ্’ শব্দ— যা আমাদের কাছে তুচ্ছ কিন্তু আল্লাহর কাছে সেটিও বড় অপরাধ। কুরআনে আল্লাহ তাআলা এ বিষয়টি এভাবে তুলে ধরেছেন—\nفَلَا تَقُلْ لَهُمَا أُفٍّ وَلَا تَنْهَرْهُمَا وَقُلْ لَهُمَا قَوْلًا كَرِيمًا\n‘তাদের প্রতি ‘উফ্’ শব্দটিও বলবে না, ধমক দেবে না; বরং সম্মানজনক কথা বলবে।’ (সুরা আল-ইসরা: আয়াত ২৩)\nমা-বাবার জন্য দোয়া: সন্তানের শ্রেষ্ঠ উপহার\nমা-বাবা জীবিত থাকুক বা না থাকুক— তাদের জন্য দোয়া কখনো বন্ধ করা যাবে না। কীভাবে দোয়া করতে হবে— তা-ও শিখিয়েদিয়েছেন মহান রব। আল্লাহ তাআলা বলেন—\nرَبِّ ارْحَمْهُمَا كَمَا رَبَّيَانِي صَغِيرًا\nউচ্চারণ:‘রব্বির হামহুমা কামা রব্বায়ানি সাগিরা।’\nঅর্থ:‘হে আমার রব! তাদের প্রতি দয়া করুন, যেমন করে তারা শৈশবে আমাকে লালন-পালন করেছেন।’ (সুরা আল-ইসরা: আয়াত ২৪)\nআরও পড়ুনমায়ের দোয়া কেন কখনো খালি ফেরে না?নারীরা জানাজায় অংশ নিতে পারবে কি?যে তিন আমল বান্দাকে জান্নাতে নিয়ে যাবে\nআরও পড়ুন\nহাদিসে মা-বাবার সন্তুষ্টির গুরুত্ব\nরাসুলুল্লাহ (সা.) মা-বাবাকে আল্লাহর সন্তুষ্টির মাধ্যম বানিয়েছেন। তিনি বলেছেন—\nرِضَا الرَّبِّ فِي رِضَا الْوَالِدِ، وَسَخَطُ الرَّبِّ فِي سَخَطِ الْوَالِدِ\n‘বাবার সন্তুষ্টির মধ্যেই আল্লাহর সন্তুষ্টি, আর বাবার অসন্তুষ্টির মধ্যেই আল্লাহর অসন্তুষ্টি।’ (তিরমিজি ১৮৯৯)\nজান্নাতে প্রবেশের সহজ দরজা\nমা-বাবা সন্তানের জন্য  জান্নাতে প্রবেশের সহজ রাস্তা। রাসুলুল্লাহ (সা.) বলেছেন—\nالْوَالِدُ أَوْسَطُ أَبْوَابِ الْجَنَّةِ فَإِنْ شِئْتَ فَأَضِعْ ذَلِكَ الْبَابَ أَوِ احْفَظْهُ\n‘জান্নাতের সর্বোত্তম দরজা হচ্ছে বাবা। তুমি ইচ্ছা করলে এটা ভেঙ্গে ফেলতে পার অথবা এর রক্ষণাবেক্ষণও করতে পার।’ (তিরমিজি ১৯০০)\nমা-বাবার অবাধ্যতার ভয়াবহ পরিণতি\nরাসুলুল্লাহ (সা.) বলেছেন—\nأَلاَ أُنَبِّئُكُمْ بِأَكْبَرِ الْكَبَائِرِ ‏\"‏‏.‏ قُلْنَا بَلَى يَا رَسُولَ اللَّهِ‏.‏ قَالَ ‏\"‏ الإِشْرَاكُ بِاللَّهِ، وَعُقُوقُ الْوَالِدَيْنِ\n‘আমি কি তোমাদের সব থেকে বড় গুনাহ সম্পর্কে সতর্ক করব না? আমরা বললাম, অবশ্যই সতর্ক করবেন- হে আল্লাহর রাসুল! তিনি বললেন, আল্লাহর সঙ্গে কোনো কিছুকে অংশীদার গণ্য করা, পিতা-মাতার নাফরমানী করা।’ (বুখারি ৫৯৭৬)\nমা-বাবার খেদমত যে কারণে দুনিয়া ও আখেরাতে কল্যাণ\n> রিজিকে বরকত আসে\n> আয়ু বাড়ে (বরকতময় অর্থে)\n> দোয়া কবুল হয়\n> সন্তানদের মধ্যেও সেই আচরণ ফিরে আসে\n> কবরের আজাব থেকে রক্ষা পাওয়ার আশা\nমা-বাবা— এই দুনিয়ার জীবন্ত জান্নাত। মা-বাবার প্রতি সদ্ব্যবহার কোনো সাময়িক আবেগ নয়; এটি আজীবনের ভালোবাসা ও ইবাদত। আজ যারা মা-বাবার সেবা করছে—\nতারা দুনিয়াতেই জান্নাতের স্বাদ পাচ্ছে। আর যারা অবহেলা করছে— তারা জানে না, কত বড় নেয়ামত থেকে বঞ্চিত হচ্ছে।\nমনে রাখতে হবে— মা-বাবা বেঁচে থাকতেই জান্নাত কামাতে হয়। কারণ, কবরের পর আফসোস কোনো কাজে আসবে না। জীবিত কিংবা মৃত সর্বাবস্থায় তাদের জন্য দোয়া করতে হবে এভোবে—\nاللَّهُمَّ اغْفِرْ لِوَالِدِينَا وَارْحَمْهُمَا\n‘হে আল্লাহ! আমাদের মা-বাবাকে ক্ষমা করুন এবং তাদের প্রতি দয়া করুন।’ আমিন।",
    "scraped_at": "2025-12-24T23:21:28"
  },
  {
    "url": "https://www.jugantor.com/country-news/1044564",
    "title": "সরকারের গুরুত্বপূর্ণ চার পদ ছাড়লেন পুতুল",
    "publication_date": "2025-12-24T20:31:52+06:00",
    "keywords": "বিএনপি,ত্রয়োদশ সংসদ নির্বাচন",
    "body": "আসন্ন জাতীয় সংসদ নির্বাচনে অংশ নেওয়ার জন্য চারটি গুরুত্বপূর্ণ প্রতিষ্ঠানের দায়িত্ব থেকে পদত্যাগ করেছেন নাটোর-১ (লালপুর-বাগাতিপাড়া) আসনের বিএনপি মনোনীত ধানের শীষের প্রার্থী ব্যারিস্টার ফারজানা শারমিন পুতুল।\nতিনি জাতীয় বিশ্ববিদ্যালয়ের আইন উপদেষ্টা, ক্যাপিটাল ল’ কলেজের গভর্নিং বডির সভাপতি, গ্রিন ডেল্টা লাইফ ইনস্যুরেন্স লিমিটেড এবং ঢাকা ইলেকট্রিক সাপ্লাই কোম্পানি লিমিটেড (ডেসকো)-এর পরিচালক পদ থেকে আনুষ্ঠানিকভাবে পদত্যাগ করেন।\nএ বিষয়ে ফারজানা শারমিন পুতুল বলেন, নির্বাচন কমিশনের আচরণবিধি অনুসরণ করতেই এসব পদ থেকে তিনি সরে দাঁড়িয়েছেন।\nবুধবার (২৪ ডিসেম্বর) বিষয়টি নিশ্চিত করেছেন নাটোর-১ আসনে বিএনপি মনোনীত এই প্রার্থী ফারজানা শারমিন পুতুল।\nএ বিষয়ে উপজেলা বিএনপির সাবেক সদস্য সচিব ও উপজেলা পরিষদের সাবেক চেয়ারম্যান মো. হারুনার রশিদ পাপ্পু বলেন, ফারজানা শারমিন পুতুল দীর্ঘদিন ধরে আইন, শিক্ষা ও কর্পোরেট খাতের বিভিন্ন প্রতিষ্ঠানে সক্রিয়ভাবে দায়িত্ব পালন করে আসছিলেন। প্রতিষ্ঠানেগুলোতে তার পেশাগত ভূমিকাও ছিল উল্লেখযোগ্য। তবে নির্বাচনে অংশগ্রহণের স্বচ্ছতা ও আইনি বাধ্যবাধকতা রক্ষার স্বার্থে এসব দায়িত্ব থেকে পদত্যাগ করলেন তিনি।",
    "scraped_at": "2025-12-24T23:21:29"
  },
  {
    "url": "https://www.jugantor.com/country-news/1044563",
    "title": "হবিগঞ্জ–৪ আসনে বিএনপির চূড়ান্ত মনোনয়ন পেলেন সৈয়দ ফয়সল",
    "publication_date": "2025-12-24T20:30:33+06:00",
    "keywords": "বিএনপি,ত্রয়োদশ সংসদ নির্বাচন",
    "body": "হবিগঞ্জ–৪ (মাধবপুর–চুনারুঘাট) আসনে বিএনপির চূড়ান্ত মনোনয়ন পেয়েছেন সৈয়দ মো. ফয়সল। দীর্ঘদিনের জল্পনা-কল্পনার অবসান ঘটিয়ে বুধবার (২৫ ডিসেম্বর) দুপুরে ঢাকায় বিএনপির মহাসচিব মির্জা ফখরুল ইসলাম আলমগীর তার হাতে আনুষ্ঠানিকভাবে মনোনয়নপত্র তুলে দেন।\nমনোনয়ন ঘোষণার খবর ছড়িয়ে পড়ার পরপরই মাধবপুর ও চুনারুঘাট উপজেলার বিভিন্ন এলাকায় দলীয় নেতাকর্মী, সমর্থক, চা শ্রমিক ও সাধারণ মানুষের মধ্যে ব্যাপক আনন্দ-উচ্ছ্বাস দেখা যায়।\nঅনেকেই এই মনোনয়নকে স্থানীয় জনআকাঙ্ক্ষার প্রতিফলন হিসেবে উল্লেখ করেন। বিশেষ করে চা শ্রমিক অধ্যুষিত এলাকাগুলোতে উচ্ছ্বাস ছিল চোখে পড়ার মতো।\nতেলিয়াপাড়া চা বাগানের শ্রমিক নেতা ও ইউপি সদস্য সাইমন মর্মু বলেন, মাধবপুর ও চুনারুঘাট উপজেলার ২৩টি চা বাগানের শ্রমিক ও তাদের পরিবার সৈয়দ মো. ফয়সলের চূড়ান্ত মনোনয়নে সন্তুষ্ট।\nতিনি বলেন, সৈয়দ মো. ফয়সল সবসময় চা বাগানের মানুষের পাশে থেকেছেন। তার সঙ্গে আমাদের বিশ্বাস ও নিরাপত্তার সম্পর্ক রয়েছে। এ কারণে শ্রমিকদের মধ্যে আনন্দ বিরাজ করছে।\nমাধবপুর উপজেলা বিএনপির সভাপতি শামসুল ইসলাম কামাল বলেন, দলের ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তনের মাহেন্দ্রক্ষণে সৈয়দ মো. ফয়সলকে চূড়ান্ত মনোনয়ন দেওয়ায় মাধবপুর ও চুনারুঘাটের মানুষ আনন্দিত।\nতিনি বলেন, এই সিদ্ধান্ত দলীয় নেতাকর্মীদের মধ্যে নতুন উদ্দীপনা সৃষ্টি করেছে এবং সাংগঠনিকভাবে বিএনপিকে আরও শক্তিশালী করবে।\nমাধবপুর পৌর বিএনপির সাধারণ সম্পাদক আলাউদ্দিন রনি বলেন, সৈয়দ মো. ফয়সল দীর্ঘদিন ধরে এলাকার মানুষের সুখ-দুঃখে অংশ নিয়ে কাজ করে আসছেন। তার মনোনয়ন উন্নয়ন ও গণতন্ত্র পুনরুদ্ধারের ক্ষেত্রে ইতিবাচক ভূমিকা রাখবে বলে তিনি আশা প্রকাশ করেন।\nচুনারুঘাট পৌরসভার সাবেক মেয়র নাজিম উদ্দিন সামসু বলেন, বিএনপির এই চূড়ান্ত মনোনয়ন মাঠপর্যায়ের নেতাকর্মীদের মধ্যে ঐক্য ও উৎসাহ সৃষ্টি করেছে।\nতিনি বলেন, আগামী জাতীয় সংসদ নির্বাচনে এই ঐক্য বিএনপির জন্য সহায়ক হবে।\nচূড়ান্ত মনোনয়ন পাওয়ার প্রতিক্রিয়ায় সৈয়দ মো. ফয়সল বলেন, আমাকে মনোনয়ন দেওয়ায় মাধবপুর ও চুনারুঘাটবাসীর পক্ষ থেকে বিএনপির চেয়ারপারসন খালেদা জিয়া, দলের ভারপ্রাপ্ত চেয়ারম্যান তারেক রহমানসহ দলের সব নেতাদের প্রতি কৃতজ্ঞতা জানাচ্ছি।\nতিনি আরও বলেন, তারেক রহমান ঘোষিত ৩১ দফা বাস্তবায়নের মাধ্যমে জনগণের সেবা করাই আমার লক্ষ্য।\nআসন্ন ত্রয়োদশ জাতীয় সংসদ নির্বাচনে জাতি, ধর্ম ও বর্ণ নির্বিশেষে ধানের শীষ প্রতীকে সবার দোয়া ও ভোট কামনা করেন সৈয়দ মো. ফয়সল।",
    "scraped_at": "2025-12-24T23:21:30"
  },
  {
    "url": "https://www.jugantor.com/capital/1044562",
    "title": "মগবাজারে ‘ককটেল’ বিস্ফোরণে প্রাণ গেল পথচারীর",
    "publication_date": "2025-12-24T20:30:17+06:00",
    "keywords": "ককটেল",
    "body": "‎রাজধানীর মগবাজার এলাকায় ‘ককটেল’ বিস্ফোরণে সিয়াম নামের এক পথচারী নিহত হয়েছেন। বুধবার সন্ধ্যা ৭টার দিকে মগবাজার মিডিয়া গলির সামনে এ ঘটনা ঘটে।\nপ্রত্যক্ষদর্শীরা জানান, হঠাৎ করে ফ্লাইওভারের ওপর থেকে কে বা কারা একটি ককটেল নিক্ষেপ করে। সেটি নিচ দিয়ে চলাচল করা এক যুবকের মাথায় পড়ে। এতে তার মাথায় গুরুতর আঘাত লাগে, রক্তক্ষরণ শুরু হয় এবং ঘটনাস্থলেই তার মৃত্যু হয়।\nডিএমপির রমনা বিভাগের উপপুলিশ কমিশনার (ডিসি) মাসুদ আলম বলেন, মগবাজারে ফ্লাইওভারের নিচে সিয়াম নামের এক পথচারী নিহত হয়েছেন। প্রাথমিকভাবে ধারণা করা হচ্ছে, শক্তিশালী ককটেল বিস্ফোরণে তার মাথায় আঘাত পান। ঘটনাস্থলেই তিনি মারা যান। ওই পথচারী সেখানে দাঁড়িয়ে চা পান করছিলেন।",
    "scraped_at": "2025-12-24T23:21:31"
  },
  {
    "url": "https://www.jugantor.com/campus/1044561",
    "title": "রাবির অফিসার সমিতির নির্বাচনে সব পদে বিএনপিপন্থিদের জয়",
    "publication_date": "2025-12-24T20:29:17+06:00",
    "keywords": "",
    "body": "রাজশাহী বিশ্ববিদ্যালয় অফিসার সমিতির দ্বিবার্ষিক নির্বাচনে (২০২৬-২৭) সব পদেই জয় পেয়েছেন বিএনপিপন্থি প্রার্থীরা। ১৮টি পদের একটিতেও জয় পায়নি জামায়াতে ইসলামীপন্থি প্যানেল।\nমঙ্গলবার (২৪ ডিসেম্বর) রাতে প্রধান নির্বাচন কমিশনার মো. শহিদুল্লাহ আনুষ্ঠানিকভাবে ফল ঘোষণা করেন।\nনির্বাচনে প্রতিদ্বন্দ্বিতা করে বিএনপিপন্থি হিসেবে পরিচিত আনারুল-রিয়াজ-বিদ্যুৎ পরিষদ এবং জামায়াতে ইসলামীপন্থি হিসেবে পরিচিত মাসুদ-রবিউল-মামুন পরিষদ।\nএর আগে বিশ্ববিদ্যালয়ের জুবেরী ভবনে মঙ্গলবার সকাল ৯টা থেকে বেলা ৩টা পর্যন্ত ভোট গ্রহণ অনুষ্ঠিত হয়। ঘোষিত ফলাফলে সভাপতি পদে বিএনপিপন্থি আনোয়ারুল ইসলাম ৪৪৯ ভোট পেয়ে নির্বাচিত হন। তার নিকটতম প্রতিদ্বন্দ্বী জামায়াত-সমর্থিত মাসুদ রানা পেয়েছেন ২৪৮ ভোট।\nসাধারণ সম্পাদক পদে রিয়াজ উদ্দিন ৫০৭ ভোট পেয়ে বিজয়ী হন। এ পদে জামায়াত-সমর্থিত প্রার্থী কাজী মামুন রানা পেয়েছেন ১৮৬ ভোট। সহসভাপতি পদে রোকনুজ্জামান মামুন ৫১৬ ভোট এবং কোষাধ্যক্ষ পদে আল-আমিন বিদ্যুৎ ৫০১ ভোট পেয়ে নির্বাচিত হয়েছেন।\nএ ছাড়া বিএনপিপন্থি প্যানেল থেকে যুগ্ম সম্পাদক পদে মনোয়ার হোসেন, দপ্তর সম্পাদক রাকিবুল ইসলাম, প্রচার সম্পাদক আব্দুল মানিক, সাহিত্য ও সাংস্কৃতিক সম্পাদক আলমগীর হোসেন, সমাজকল্যাণ ও ক্রীড়া সম্পাদক মজিবুর রহমান এবং সাংগঠনিক সম্পাদক পদে ফরমান আলী নির্বাচিত হয়েছেন।\nনির্বাচিত সদস্যরা হলেন- আলী রেজা, আবদুল মতিন, রোকসানা বেগম, মাইনুল ইসলাম, বোরহান উদ্দিন, শহিদুল ইসলাম, হাবিবা হায়দার ও মো. নাসির উদ্দীন।",
    "scraped_at": "2025-12-24T23:21:33"
  },
  {
    "url": "https://www.jugantor.com/country-news/1044560",
    "title": "সুনামগঞ্জ-৫ আসনে বিএনপির চূড়ান্ত প্রার্থী ঘোষণা",
    "publication_date": "2025-12-24T20:28:09+06:00",
    "keywords": "বিএনপি,ত্রয়োদশ সংসদ নির্বাচন",
    "body": "আসন্ন জাতীয় ত্রয়োদশ সংসদ নির্বাচনকে সামনে রেখে অবশেষে সুনামগঞ্জ-৫ (ছাতক–দোয়ারাবাজার) আসনে বিএনপির চূড়ান্ত প্রার্থী ঘোষণা করা হয়েছে। দলের মহাসচিব মির্জা ফখরুল ইসলাম আলমগীরের স্বাক্ষরিত দলীয় প্যাডে পাঠানো এক চিঠিতে এ তথ্য নিশ্চিত করা হয়।\nএতে জানানো হয়—এ আসনে বিএনপির একক প্রার্থী হিসেবে চূড়ান্ত মনোনয়ন পেয়েছেন সুনামগঞ্জের পরিচিত রাজনৈতিক ব্যক্তিত্ব সাবেক সংসদ সদস্য কলিম উদ্দিন আহমদ মিলন।\nবুধবার দুপুরে মনোনয়নপ্রাপ্ত মিলন নিজেই মহাসচিবের স্বাক্ষরিত চিঠিটি সুনামগঞ্জের খবরসহ বিভিন্ন স্থানীয় গণমাধ্যম ও নেতাকর্মীদের কাছে পাঠান। এরপরই ছাতক–দোয়ারাবাজারে বিএনপি নেতাকর্মীদের মধ্যে ব্যাপক উৎসাহ-উদ্দীপনা ছড়িয়ে পড়ে।\nদীর্ঘদিন ধরে দলে সক্রিয় ও মাঠপর্যায়ের জনপ্রিয় নেতা মিলনকে পুনরায় মনোনয়ন দেওয়ায় প্রায় সব স্তরের নেতাকর্মীরা স্বস্তি প্রকাশ করেছেন।\nদলীয় সূত্রে জানা যায়, মনোনয়নপ্রাপ্ত প্রার্থীদের নাম ঘোষণা করার মধ্য দিয়ে সুনামগঞ্জ জেলায় বিএনপির নির্বাচনি প্রস্তুতি আরও গতিশীল হলো। বিশেষ করে ছাতক–দোয়ারাবাজার এলাকায় গত কয়েক মাস ধরেই তৃণমূল নেতাকর্মীরা নির্বাচনি মাঠ গুছিয়ে নিচ্ছিলেন। মিলনকে পুনরায় মাঠে পেয়ে তারা আরও সক্রিয় হয়ে উঠবেন বলে আশা করা হচ্ছে।\nইতোমধ্যে মনোনয়ন নিশ্চিতের পর মিলন তার নির্বাচনি এলাকায় ঘনিষ্ঠ নেতাকর্মীদের সঙ্গে যোগাযোগ বাড়ানো শুরু করেছেন। দলীয় নেতাদের সঙ্গে বৈঠক করে তিনি প্রচারণা কৌশল নির্ধারণেও মনোযোগী হয়েছেন।\nএদিকে মনোনয়ন ঘোষণার পর জেলা ও উপজেলা বিএনপির নেতারা আশা প্রকাশ করেছেন—দলীয় ঐক্য অটুট থাকলে সুনামগঞ্জ-৫ আসনে এবার বিএনপি শক্ত প্রতিদ্বন্দ্বিতা গড়ে তুলবে। স্থানীয় রাজনৈতিক বিশ্লেষকরাও মনে করছেন, বহুদিন পর বিএনপির এই ঘাঁটিতে নতুন করে প্রাণ ফিরছে।\nদলীয় দায়িত্বশীল সূত্র আরও জানায়, কেন্দ্রীয় সিদ্ধান্ত পাওয়ার পর মিলনের পক্ষে প্রচারণা চালাতে স্থানীয় পর্যায়ের বিএনপি, যুবদল, স্বেচ্ছাসেবক দল ও ছাত্রদলের নেতাদের নিয়ে সমন্বিত কমিটি গঠনের উদ্যোগ নেওয়া হয়েছে। সব মিলিয়ে ছাতক–দোয়ারাবাজারে বিএনপির নির্বাচনি তৎপরতা এখন নতুন গতি পেয়েছে।",
    "scraped_at": "2025-12-24T23:21:34"
  },
  {
    "url": "https://www.jugantor.com/country-news/1044559",
    "title": "মৌসুমের সর্বনিম্ন ১০ ডিগ্রিতে নামল চুয়াডাঙ্গার তাপমাত্রা",
    "publication_date": "2025-12-24T20:26:57+06:00",
    "keywords": "আবহাওয়ার খবর,শীত,চুয়াডাঙ্গা",
    "body": "দেশের দক্ষিণ-পশ্চিম সীমান্তবর্তী জেলা চুয়াডাঙ্গার জনজীবন তীব্র শীতে জবুথবু হয়ে পড়েছে। ঘন কুয়াশা আর হিমেল বাতাসে বিপর্যস্ত হয়ে উঠেছে স্বাভাবিক জীবনযাত্রা।\nচুয়াডাঙ্গা প্রথম শ্রেণির আবহাওয়া পর্যবেক্ষণাগার সূত্রে জানা গেছে, বুধবার সকাল ৯টায় জেলায় সর্বনিম্ন তাপমাত্রা রেকর্ড করা হয়েছে ১০ দশমিক ৫ ডিগ্রি সেলসিয়াস। এ সময় বাতাসের আর্দ্রতা ছিল ৯৫ শতাংশ, যা শীতের অনুভূতিকে আরও তীব্র করে তুলেছে।\nএর আগে সকাল ৬টায় চুয়াডাঙ্গার তাপমাত্রার রেকর্ড করা হয় ১০ দশমিক ৬ ডিগ্রি সেলসিয়াস। বাতাসের আর্দ্রতা ছিল ৯৭ শতাংশ। ঘন কুয়াশা ও হিমেল বাতাসে সকাল ও সন্ধ্যায় শীতের প্রকোপ চরম আকার ধারণ করছে। ভোর থেকে সকাল পর্যন্ত চারদিক কুয়াশার চাদরে ঢাকা থাকছে। ফলে সড়ক-মহাসড়কে যানবাহন ও মানুষের চলাচল উল্লেখযোগ্যভাবে কমে গেছে। ঘন কুয়াশার কারণে হেডলাইট জ্বালিয়ে সড়ক-মহাসড়কে যানবাহন চলছে।\nশীতের পাশাপাশি বাড়ছে স্বাস্থ্যঝুঁকিও। এই মৌসুমে রোটা ভাইরাসে আক্রান্ত হয়ে ডায়রিয়া রোগীর সংখ্যা আশঙ্কাজনকভাবে বৃদ্ধি পেয়েছে। সবচেয়ে বেশি আক্রান্ত হচ্ছে শিশুরা।\nচিকিৎসকরা বলছেন, ঠাণ্ডাজনিত সংক্রমণ, অপর্যাপ্ত পরিচ্ছন্নতা ও বিশুদ্ধ পানির সংকট এই রোগ ছড়িয়ে পড়ার অন্যতম কারণ।\nচুয়াডাঙ্গা আবহাওয়া পর্যবেক্ষণাগারের জ্যেষ্ঠ পর্যবেক্ষক রাকিবুল হাসান বলেন, বুধবার সকালে চুয়াডাঙ্গার সর্বনিম্ন তাপমাত্রা ১০ দশমিক ৫ ডিগ্রি রেকর্ড করা হয়েছে। যা চলতি মৌসুমে চুয়াডাঙ্গা জেলার সর্বনিম্ন তাপমাত্রা।\nআগামী কয়েক দিনে তাপমাত্রা আরও কমতে পারে। মাসের শেষের দিকে কিংবা নতুন বছরের শুরুতে চুয়াডাঙ্গাসহ দক্ষিণ-পশ্চিমাঞ্চলের ওপর দিয়ে শৈত্যপ্রবাহ বয়ে যাওয়ার সম্ভাবনা রয়েছে বলেও জানান তিনি।",
    "scraped_at": "2025-12-24T23:21:35"
  },
  {
    "url": "https://www.jugantor.com/country-news/1044558",
    "title": "গ্রামবাসীকে কুপিয়ে পালিয়ে গেল ডাকাত দল, আহত ১৫",
    "publication_date": "2025-12-24T20:25:54+06:00",
    "keywords": "",
    "body": "নারায়ণগঞ্জের আড়াইহাজারে দুই বাড়িতে ডাকাতি করার সময় মসজিদের মাইকে ঘোষণা দিলে তাদের ঘেরাও করে ফেলে এলাকাবাসী। এ সময় জড়ো হওয়া লোকজনকে এলোপাতাড়িভাবে ধারাল অস্ত্র দিয়ে কুপিয়ে ১৫ জনকে গুরুতর আহত করে পালিয়ে যায় ডাকাত দল।\nমঙ্গলবার (২৩ ডিসেম্বর) দিবাগত রাত ২টায় উপজেলার ব্রাহ্মন্দী ইউনিয়নের পাঁজারদিয়া গ্রামে এ ঘটনা ঘটে। আহতরা স্থানীয় স্বাস্থ্য কমপ্লেক্সসহ বিভিন্ন জায়গায় চিকিৎসা নিয়েছে।\nপ্রত্যক্ষদর্শীরা জানান, পাঁজারদিয়া গ্রামে ব্যবসায়ী মুনসুর আলম ও আনোয়ার মোল্লার বাড়িতে এক যোগে ৩০-৪০ জনের সশস্ত্র ডাকাত দল হানা দেয়। এ সময় ডাকাত দল গৃহকর্তা মুনসুর আলমের ঘর থেকে নগদ ৬৬ হাজার টাকা এবং ১ ভরি ওজনের স্বর্ণালংকার এবং আনোয়ার মোল্লার ঘর থেকে নগদ ১৫ হাজার টাকা এবং দেড় ভরি ওজনের স্বর্ণালংকার লুটে নেয়। ডাকাত দলকে বাধা দিলে তারা গৃহকর্তা মুনসুর আলম, তার স্ত্রী তাহমিনা, কন্যা তানহা এবং পুত্র তামিমকে ধারাল অস্ত্র দিয়ে কুপিয়ে জখম করে।\nএ সময় মসজিদের মাইকে ডাকাত পড়ার কথা ঘোষণা করা হলে এলাকাবাসী জড়ো হয়ে ডাকাতদলকে ঘিরে ফেলে। ডাকাতদল প্রাণ বাঁচাতে গ্রামবাসীর ওপর ধারাল অস্ত্র নিয়ে ঝাঁপিয়ে পড়ে এবং এলোপাতাড়িভাবে কুপিয়ে গুরুত্বর আহত করে পালিয়ে যায়।\nআহত গ্রামবাসী হলেন- হাবিবুর, আশ্রাফুল, আলী আকবর, কাউসার, সাইফুল, হাতেম আরী, রাকিব, সাকিব প্রমুখ।\nআহতদেরকে ঢাকা মেডিকেলসহ বিভিন্ন হাসপাতালে চিকিৎসা দেওয়া হচ্ছে।\nআড়াইহাজার থানার ওসি আলাউদ্দিন ঘটনার সত্যতা স্বীকার করে জানান, ডাকাত গ্রেফতারে পুলিশের অভিযান চলছে।",
    "scraped_at": "2025-12-24T23:21:36"
  },
  {
    "url": "https://www.jugantor.com/national/1044557",
    "title": "ওসমান হাদি হত্যায় মোটরসাইকেল চালকের ঘনিষ্ঠ সহযোগী গ্রেফতার",
    "publication_date": "2025-12-24T20:24:06+06:00",
    "keywords": "গ্রেফতার,ওসমান হাদি,ওসমান হাদি গুলিবিদ্ধ",
    "body": "শহীদ শরিফ ওসমান হাদি হত্যাকাণ্ডে জড়িত মোটরসাইকেল চালক আলমগীরের ঘনিষ্ঠ সহযোগী হিমনকে গ্রেফতার করেছে পুলিশ।হিমন আদাবর থানা যুবলীগের কর্মী। তার কাছ থেকে বিদেশি পিস্তল, গুলি ও বিপুল পরিমাণ বিস্ফোরকসহ উদ্ধার করা হয়েছে।\nবুধবার (২৪ ডিসেম্বর) সন্ধ্যায় তেজগাঁও বিভাগের মোহাম্মদপুর জোনের অতিরিক্ত উপ-পুলিশ কমিশনার (এডিসি) মো. জুয়েল রানা বিষয়টি নিশ্চিত করেন।\nতিনি জানান, গোপন সংবাদের ভিত্তিতে পুলিশ জানতে পারে আদাবর এলাকার একটি আবাসিক হোটেলে হিমন অবস্থান করছেন। ওই তথ্যের ভিত্তিতে অভিযান চালিয়ে প্রথমে তাকে গ্রেফতার করা হয়। পরে তার দেওয়া তথ্য অনুযায়ী আরও অভিযান চালিয়েএকটিবিদেশি পিস্তল, তিন রাউন্ড গুলি এবং বিপুল পরিমাণ বিস্ফোরক উদ্ধার করা হয়।\nপ্রাথমিক জিজ্ঞাসাবাদে হিমন গুরুত্বপূর্ণ তথ্য দিয়েছেন বলে জানায় পুলিশ। তাকে আরও অধিকতর জিজ্ঞাসাবাদ করা হচ্ছে।\nপুলিশের সূত্র জানায়, হাদি হত্যাকাণ্ডে জড়িত ফয়সাল ও আলমগীরের সঙ্গে হিমনের ঘনিষ্ঠ সম্পর্ক রয়েছে। প্রায় দুই মাস আগে তিনি দুবাই থেকে বাংলাদেশে ফেরেন। গোপন সংবাদের ভিত্তিতে প্রথমে আদাবরের রাজ্জাক হোটেল থেকে তাকে গ্রেফতার করা হয়। পরে তার দেওয়া তথ্যের ভিত্তিতে আদাবরের ১৭/বিএলাকার মেহেদীর বাসা থেকে পিস্তল, গুলি ও বিস্ফোরক উদ্ধার করা হয়।",
    "scraped_at": "2025-12-24T23:21:38"
  },
  {
    "url": "https://www.jugantor.com/country-news/1044556",
    "title": "সীতাকুণ্ডে বিএনপির সাবেক সম্পাদকের বাড়িতে ককটেল বিস্ফোরণ",
    "publication_date": "2025-12-24T20:22:52+06:00",
    "keywords": "",
    "body": "সীতাকুণ্ড উপজেলা বিএনপির সাবেক সাধারণ সম্পাদক মরহুম নুরুল ইসলাম প্রকাশ ইসলাম সেক্রেটারির বাড়িতে ককটেল বোমা বিস্ফোরণের ঘটনা ঘটেছে। মঙ্গলবার দিবাগত রাত সাড়ে ৩টায় উপজেলার ভাটিয়ারী ইউনিয়নের কদমরসুল এলাকায় এ ঘটনা ঘটে।\nস্থানীয় ও পুলিশ সূত্রে জানা যায়, মঙ্গলবার দিবাগত রাত আনুমানিক সাড়ে ৩টার দিকে একদল দুর্বৃত্ত ভাটিয়ারী ইউনিয়নের কদমরসুল মরহুম নুরুল ইসলাম সেক্রেটারির বাড়িতে প্রবেশ করে তারা ঘরের সামনে বেশ কয়েকটি ককটেল বিস্ফোরণ ঘটিয়ে পালিয়ে যায়। এ সময় বিস্ফোরণের বিকট শব্দে বাড়ির লোকজনের মধ্যে আতঙ্ক ছড়িয়ে পড়ে। পরে খবর পেয়ে ঘটনাস্থল থেকে দুটি অবিস্ফোরিত ককটেল ও দুটি ছোট কাঁচের বোতল উদ্ধার করে পুলিশ। ককটেল বিস্ফোরণে ঘরের জানালার গ্লাস ভেঙে গেলেও কেউ হতাহত হয়নি।\nউপজেলা বিএনপির সাবেক সাধারণ সম্পাদক প্রয়াত ইসলাম সেক্রেটারির ছেলে আবু সুফিয়ান শিবলু বলেন, হঠাৎ করে রাত সাড়ে ৩টার দিকে পর পর ককটেল বিস্ফোরণের বিকট শব্দে ঘুমিয়ে থাকা শিশু, নারী, বৃদ্ধসহ পরিবারের লোকজন আতঙ্কিত হয়ে পড়েন। মুখোশপরা ৬ জন দুর্বৃত্ত একত্রে বাড়িতে এসে চারটি ককটেল বিস্ফোরণ ঘটায় এবং ২টি পেট্রল বোমা রেখে যায়। তবে কারা কী কারণে এ ঘটনা ঘটিয়েছে নিরাপত্তাহীনতার কারণে তা জানাতে অস্বীকৃতি জানান তিনি।\nসীতাকুণ্ড মডেল থানার ভারপ্রাপ্ত কর্মকর্তা (ওসি) মো. মহিনুল ইসলাম দৈনিক যুগান্তরকে বলেন, রাতে একটি বাড়িতে কটকেল বিস্ফোরণের ঘটনার খবর পেয়ে পুলিশ টিম ঘটনাস্থলে গিয়ে দুটি অবিস্ফোরিত ককটেল ও দুটি ছোট কাঁচের বোতল উদ্ধার করেছে।",
    "scraped_at": "2025-12-24T23:21:39"
  },
  {
    "url": "https://www.jugantor.com/photos/1044555",
    "title": "জাদুকাটা নদীর বুকে হাসির গল্প",
    "publication_date": "2025-12-24T20:21:18+06:00",
    "keywords": "",
    "body": "সুনামগঞ্জের তাহিরপুর উপজেলার জাদুকাটা নদীর পাড়ে বালুর বিস্তীর্ণ চরে দাঁড়িয়ে আছে এক অন্যরকম শৈশব। চারপাশে পাহাড়ের ছায়া, দূরে নদীর নীলচে পানি, আর তার মাঝেই বালুর ওপর ছড়িয়ে-ছিটিয়ে কিছু শিশু—হাতভর্তি লাঠি, কাঁধে ভার, তবু মুখভর্তি হাসি।\nএই শিশুরা কেউ লম্বা ডাল কাঁধে তুলে নিয়েছে খেলাচ্ছলে, কেউ মাটিতে বসে কাঠকুটো কুড়িয়ে রাখছে বস্তায়। কারও হাতে বাঁশের লাঠি, কারও সামনে ছোট্ট ঝুড়ি—সব মিলিয়ে যেন কাজ আর খেলার মাঝামাঝি এক জীবন। ভারি ডাল কাঁধে নিয়েও যে শিশুটি দাঁড়িয়ে আছে, তার চোখেমুখে ক্লান্তির চেয়ে বেশি ফুটে উঠেছে আনন্দ। মনে হয়, এই ভার তার কাছে বোঝা নয়, বরং দৈনন্দিন জীবনের স্বাভাবিক অংশ।\nআরেক পাশে দেখা যায়, কয়েকজন শিশু বালুর ওপর গোল হয়ে বসে আছে। কেউ কাঠ ভাঙছে, কেউ ঝুড়িতে গুছিয়ে রাখছে। পাশেই একটি ছোট মেয়ে, গায়ে ওড়না জড়িয়ে, বসে বসে তাকিয়ে আছে—চোখে একরাশ কৌতূহল আর মুখে লাজুক হাসি। এই হাসির মধ্যেই লুকিয়ে আছে তাদের নির্ভার শৈশব, যেখানে অভাব আছে, কিন্তু আনন্দের ঘাটতি নেই।\nছবিগুলোর সবচেয়ে শক্তিশালী দিক হলো—এই শিশুগুলোর মন খুলে হাসা। কাজের ফাঁকেই তারা হাসছে, একে অন্যের দিকে তাকিয়ে হাসছে, কখনো ক্যামেরার দিকে তাকিয়েও যেন বলছে—আমরাও আছি, আমাদেরও গল্প আছে। দারিদ্র্য, কঠিন বাস্তবতা কিংবা শ্রম—সবকিছুর মাঝেও তারা হারিয়ে ফেলেনি শৈশবের স্বাভাবিক উচ্ছ্বাস।\nজাদুকাটা নদীর এই বালুচরে দাঁড়িয়ে থাকা শিশুগুলো আমাদের মনে করিয়ে দেয়—শৈশব শুধু খেলনা বা বইয়ের মধ্যেই সীমাবদ্ধ নয়। কখনো কখনো শৈশব বয়ে চলে কাঁধের ওপর রাখা একটি ডালের সঙ্গে, বালুর ওপর খালি পায়ে হাঁটার সঙ্গে, কিংবা সহপাঠীর সঙ্গে ভাগ করে নেওয়া একফোঁটা হাসির মধ্য দিয়ে।\nএই ছবিগুলো কেবল কিছু মুহূর্ত নয়, এগুলো একেকটি জীবনের কথা বলে—যেখানে সংগ্রাম আছে, কিন্তু আছে প্রাণ খুলে বেঁচে থাকার সাহসও। জাদুকাটা নদীর পাড়ে তাই শুধু বালু আর জল নয়, ছড়িয়ে আছে শৈশবের অদম্য হাসি।",
    "scraped_at": "2025-12-24T23:21:40"
  },
  {
    "url": "https://www.jugantor.com/national/1044554",
    "title": "বড়দিন উপলক্ষে ধর্মীয় নেতাদের সঙ্গে প্রধান উপদেষ্টার শুভেচ্ছা বিনিময়",
    "publication_date": "2025-12-24T20:13:18+06:00",
    "keywords": "ড. মুহাম্মদ ইউনূস",
    "body": "বড়দিন উপলক্ষে খ্রিস্টান সম্প্রদায়ের প্রতিনিধিদের সঙ্গে শুভেচ্ছা বিনিময় করেছেন প্রধান উপদেষ্টা অধ্যাপক ড. মুহাম্মদ ইউনূস।\nবুধবার (২৪ ডিসেম্বর) রাষ্ট্রীয় অতিথি ভবন যমুনায় খ্রিস্টান সম্প্রদায়ের প্রতিনিধিদের সঙ্গে শুভেচ্ছা বিনিময় করেন তিনি।\nধর্ম উপদেষ্টা ড. আ ফ ম খালিদ হোসেন, বাংলাদেশের ক্যাথলিক খ্রিস্টানদের প্রধান ধর্মগুরু আর্চবিশপ বিজয় এন ডি’ক্রুজ, ন্যাশনাল ক্রিশ্চিয়ান ফেলোশিপ অব বাংলাদেশের সভাপতি বিশপ ফিলিপ পি অধিকারী, খ্রিস্টান ধর্মীয়কল্যাণট্রাস্টের ট্রাস্টি ড. বেনেডিক্ট আলো ডি রোজারিও, জাতীয় চার্চ পরিষদ বাংলাদেশের সভাপতি খ্রিস্টোফার অধিকারীসহ দেশের খ্রিস্টান সম্প্রদায়ের নেতৃস্থানীয় ব্যক্তিবর্গ অনুষ্ঠানে উপস্থিত ছিলেন।\nএ সময় খ্রিস্টান ধর্মের নেতারা তাদের শুভেচ্ছা বক্তব্যে বিশ্বজুড়ে প্রফেসর মুহাম্মদ ইউনূসের সুনাম এবং দেশের অর্থনীতি ও সার্বিক পরিস্থিতির উন্নয়নে তার ভূমিকার কথা উল্লেখ করেন। প্রধান উপদেষ্টার নেতৃত্বে আগামী নির্বাচন সুষ্ঠু ও সুন্দরভাবে আয়োজিত হবে বলে তারা আশা প্রকাশ করেন।\nআর্চবিশপ বিজয় এন ডি’ক্রুজ তার শুভেচ্ছা বক্তব্যে যিশু খ্রিস্টকে সার্বজনীন উল্লেখ করে বলেন, যিশুখ্রিস্টেরক্ষমা ও মানবসেবার মহান আদর্শকে সামনে রেখে বিশ্বজুড়ে কোটি কোটি মানুষের সঙ্গে বাংলাদেশের মানুষও এ বছর উৎসাহ-উদ্দীপনার সঙ্গে বড়দিন উদযাপন করছে।\nপ্রধান উপদেষ্টাকে বড়দিনের শুভেচ্ছা জানিয়ে আর্চবিশপ বিজয় এন ডি’ক্রুজ বলেন, ‘জুলাই গণঅভ্যুত্থানের পর বাংলাদেশকে নতুন করে গড়ে তুলতে জনগণ আপনার ওপর আস্থা রেখেছিল। আপনি অত্যন্ত নিষ্ঠার সঙ্গে সে দায়িত্ব পালন করে চলেছেন। আমরা প্রার্থনা করি, একটি সুন্দর ও শান্তিপূর্ণ নির্বাচনের মধ্য দিয়ে আপনার প্রচেষ্টা সফল হবে।’\nপ্রধান উপদেষ্টা উপস্থিত নেতৃবৃন্দসহ সবাইকে বড়দিন ও আসন্ন নববর্ষের শুভেচ্ছা জানিয়ে বলেন, ‘আপনারা সমাজের প্রতিবিম্ব। আপনাদের দেখলে বুঝতে পারি, সবকিছু ঠিক আছে কিনা।’\nপ্রধানউপদেষ্টাবলেন, আমরা একটি সুস্থ সমাজ গড়ে তুলতে চাই। সে জন্যই গণঅভ্যুত্থানের চেতনাকে সমুন্নত রাখতে জুলাই সনদ প্রস্তুত করা হয়েছে। এই সনদের ওপরগণভোটেরমাধ্যমেদেশআরেকধাপএগিয়েযাবে।\nতিনি বলেন, এবারের নির্বাচনে সংসদ নির্বাচনের সঙ্গে গণভোটও অনুষ্ঠিত হবে। গণভোটে জনগণ যে রায় দেবে, পরবর্তীতে সংসদ সেভাবেই সংস্কার কার্যক্রম গ্রহণ করবে।\nপ্রধান উপদেষ্টা এ সময় আসন্ন নির্বাচন ও গণভোটের বিষয়ে জনগণকে সচেতন করে তুলতে ধর্মীয় নেতৃবৃন্দকে ভূমিকা রাখার আহ্বান জানান।\nবড়দিন উপলক্ষে খ্রিস্টান ধর্মীয় কল্যাণ ট্রাস্টকে আড়াই কোটি টাকা অনুদান দেওয়ার জন্য অনুষ্ঠানে অন্তর্বর্তী সরকারকে বিশেষভাবে ধন্যবাদ জানান ট্রাস্টের নেতৃবৃন্দ। দেশব্যাপী ৮০০টি চার্চের মধ্যে তিন ধাপে এ অনুদান বিতরণ করা হচ্ছে বলে জানান তারা।\nপরে বড়দিন উপলক্ষে খ্রিস্টান সম্প্রদায়ের প্রতিনিধিদের সঙ্গে নিয়ে কেককাটেনপ্রধানউপদেষ্টা।",
    "scraped_at": "2025-12-24T23:21:41"
  },
  {
    "url": "https://www.jugantor.com/opinion/1044553",
    "title": "অন্য এক তারেক রহমান",
    "publication_date": "2025-12-24T20:11:18+06:00",
    "keywords": "বিএনপি,তারেক রহমান",
    "body": "ঘটনার সূচনা দেশনেত্রী বেগম খালেদা জিয়ার এবারে হাসপাতালে ভর্তি হবার পরপরই। ২১ নভেম্বর সশস্ত্র বাহিনী দিবসের জনাকীর্ণ অনুষ্ঠানে যোগ দেয়ার দু-দিনের মাথায় ফুসফুসে সংক্রমণ নিয়ে তার হাসপাতালে যাওয়া।\nসম্প্রতিকালে তার হাসপাতালে ভর্তির একাধিক ঘটনা ঘটেছে। ফলে সেটা নিয়ে কৌতুহল থাকলেও রাজনীতি খুব একটা ছিল না। সমস্যার শুরু মেডিকেল বোর্ড যখন তার অবস্থা সংকটময় বললেন—তারপর থেকেই।\nতারেক রহমানের চরিত্র হননের সুযোগ পেলেই যাদের সব দূষিত রক্ত মস্তিষ্কে পৌঁছায়, তাদের লেখনীতে সোশ্যাল মিডিয়া রীতিমত ‘গীবত জটে’ আক্রান্ত হলো। কার আক্রমণ কতটা তীব্র, কতটা কুৎসিত হতে পারে সেটার এক নির্লজ্জ প্রতিযোগিতা শুরু হলো। সঙ্গে যুক্ত হলো বিশেষ ‘বট’ বাহিনীর বিষোদগার।\nডিসেম্বরে এরা সচরাচর গুহাবন্দি থাকে অতীত কাণ্ডের স্মৃতি রোমন্থনে লজ্জা আর জনরোষের ভয়ে। কিন্তু বেগম খালেদা জিয়ার এবারের অসুস্থতা তাদের জন্য অপ্রত্যাশিত গুহা-মুক্তির সুযোগ করে দিলো। ক্ষুদ্র ক্ষুদ্র মার্জারগুলোর কণ্ঠে সহজাত মিউ-মিউ শব্দের পরিবর্তে ব্রাঘ্র গর্জন শোনা গেলো। সেটা তাদের আকারের সঙ্গে যতই বেমানান হোক না কেন!\n‘তারেক রহমান দেশে আসছেন না কেনো’—চারদিকে এই চিৎকারের শব্দে কান পাতা দায়। লাফাঙ্গা, কুলাঙ্গার থেকে শুরু করে গালিগালাজের মাত্রা সর্বকালের রেকর্ড ছাড়ালো। শুরু হলো ফেসবুকে বীরত্বের বর্ণনা। ‘আমি হলে এই করতাম’ ‘সেই করতাম’— মা বলে কথা, অথচ খোঁজখবর নিলে দেখা যাবে, পাশের রুমে প্রস্বাব পায়খানায় ভেসে যাওয়া বাবা-মা’র দরজায় সারা মাসে একবার টোকা পরে কি না সন্দেহ। অথবা শহরে কেতাদুরস্ত পুত্রের কাছ থেকে আসা মাত্র ৫০০ টাকার বিকাশ নোটিফিকেশনের প্রত্যাশায় গ্রামের জীর্ণ কুটিরে মিনিটে মিনিটে মেসেজ চেকের নিষ্ফল চেষ্টায় বিধ্বস্ত পিতার অন্তহীন প্রতীক্ষার অবসান হয় না।\nএরাই রাতারাতি ঈশ্বরচন্দ্র বিদ্যাসাগর হয়ে ফেসবুকে দামোদর নদ পাড়ি দেয়া শুরু করে দিল। ঈশ্বরচন্দ্র প্রয়োজনে দামোদর পাড়ি দিতেন প্রায়ই এটা সত্য, কিন্তু তার সঙ্গে মায়ের জন্য ঝড়ের রাতের সম্পর্ক আমরা আবেগ দিয়ে সৃষ্টি করেছি, ইতিহাস বা তথ্যসূত্র দিয়ে নয়।\nকেউ কেউ আবার আরেক কাঠি সরেস। এই ফাঁকে ইতোপূর্বের সব নির্বাচনে জামানত হারানো হঠাৎ নেতাদের তারা উৎসাহে আগামীর প্রধানমন্ত্রীও বানিয়ে ফেললো। দুর্জনেরা বলে তারাও শতগুন উৎসাহে আয়নার সামনে দাঁড়িয়ে অনঅভ্যস্ত শরীরকে স্যুট কোর্ট টাইয়ের সঙ্গে ধাতস্থ করার চেষ্টায় তখন মরিয়া প্রায়। তারেক রহমান আসছে না কেন? আসছে না কেন? অভিযোগ যখন সাইক্লোন থেকে সুনামিতে রূপান্তরিত হতে যাচ্ছে, তখন ফেসবুকে তারেক রহমান এক অসাধারণ লেখা লিখলেন, প্রথমেই দেশনেত্রী বেগম খালেদা জিয়ার রোগ মুক্তির নিরন্তর দোয়া কামনার জন্য দেশবাসীকে জানালেন তার নির্ভেজাল কৃতজ্ঞতা। ধন্যবাদ জানালেন প্রধান উপদেষ্টাকে, কৃতজ্ঞতা জানাতে ভুললেন না সকল আন্তর্জাতিক নেতাদের, যারা দেশনেত্রীর আরোগ্য কামনা করে বার্তা দিয়েছেন তাঁদের।\nসন্তান হিসেবে মাতৃস্নেহের দুর্নিবার আকর্ষণের আকুতি প্রকাশে রইলেন অকৃত্রিম। জানালেন দুর্যোগময় সময়ে মানুষের এমনও পরিস্থিতি হয় যখন কিছু বিষয় সম্মিলিত সিদ্ধান্তের উপর নির্ভরশীল হয়ে পড়ে। ব্যক্তি সিদ্ধান্তের স্বাধীনতা সকল ক্ষেত্রেই অবারিত নয়। অনুরোধ করলেন দেশবাসীকে দোয়া অব্যাহত রাখার।\nতার এই অসাধারণ ফেসবুক পোস্টের বাস্তবতাকে আরও প্রাঞ্জলভাবে উপস্থাপন করলেন সোশ্যাল মিডিয়ার অসংখ্য বিবেকবান যোদ্ধা। টেলিভিশন টকশোতেও তার অবস্থানের যৌক্তিকতাকে মানবিকভাবে দেখালেন বোদ্ধাজনেরা। কিন্তু চরিত্র হননের এই মহাকাব্যিক শিল্পীরা শয়তানের চাইতেও সংকল্পবদ্ধ, তারা ক্ষান্ত দেবে না কিছুতেই। পাশের কক্ষে শ্বাসকষ্টে অস্থির বাবার অবিরাম কাশির শব্দে এরা বিচলিত হয় না, সামান্য একটা কাশির সিরাপ আনার সময় বা ইচ্ছে এদের নেই। সপ্তাহ ধরে জ্বরে কাতড়ানো ছোট মেয়েকে ডাক্তার দেখানো এদের কাছে সময় নষ্ট।\nকিন্তু তারেক রহমানের চৌদ্দগোষ্ঠী উদ্ধারে এরা বিরামহীনভাবে দৃঢ় সংকল্পবদ্ধ। এই কাজে তাদের একাগ্রতায় বাবা বা কন্যার অসুস্থতা কোন বাধা হয়ে দাঁড়ায় না। তাদের অগ্রাধিকার একটাই—‘তারেক রহমান কেন আসে না’। এই প্রশ্নের উত্তর পেতে প্রয়োজনে বাবা বা কন্যাকে কোরবানি করতেও  এরা পিছু পা হবে না।\nওদিকে ধীরস্থির শান্ত তারেক রহমান শত কটুক্তিতেও অবিচল তার পরিকল্পিত লক্ষ্যে। আবেগ নয়, তার মায়ের সর্বোচ্চ সুচিকিৎসাই তার অগ্রাধিকার, সঙ্গে সমান গুরুত্বপূর্ণ দেশবাসীর জন্য তার উপর অর্পিত দায়িত্ব। এমনকি তার সহকর্মী নেতৃবৃন্দ যখন বিচলিত-ইতস্তত, তখন তিনি লন্ডনে বসে নিবিড় যোগাযোগ রাখলেন ঢাকায় বিশেষজ্ঞ মেডিকেল টিমের সাথে, সংযুক্ত করলেন বিশ্ববিখ্যাত জন হপকিনস, লন্ডন ক্লিনিক, চীনের সর্বশ্রেষ্ঠ মেডিকেল টীমকে, যোগাযোগ করলেন কাতারে, ব্যবস্থা হলো এয়ার অ্যাম্বুলেন্সের। যেটায় রয়েছে পৃথিবীর সর্বশ্রেষ্ঠ আইসিইউ সুবিধা, মেডিকেল বোর্ডের সাথে সংযুক্ত থাকলেন প্রতিদিন, অপেক্ষা করলেন সঠিক সময়ের, ধৈর্য হারালেন না এতোটুকুও, শত ট্রল, শত কুটুক্তির একটাও গায়ে মাখালেন না, ঠিক সঠিক সময়ে স্ত্রী হৃদরোগ বিশেষজ্ঞ জোবাইদা রহমানকে পাঠিয়ে দিলেন মায়ের চিকিৎসা সরাসরি তদারকি করতে।\nচিকিৎসক বোর্ডের চূড়ান্ত সিদ্ধান্ত যখন বেগম জিয়া’র বিদেশ গমন বিলম্বিত করার পক্ষে তখন এক মুহুর্ত বিলম্ব করলেন না সিদ্ধান্ত নিতে। জানিয়ে দিলেন তিনি আসছেন ২৫ ডিসেম্বর। এমন এক সময়ে যখন জুলাই যোদ্ধা ওসমান হাদির মাথায় গুলিবিদ্ধ হবার ঘটনা ঘটেছে মাত্র কয়েক ঘণ্টা আগে। ওসমান হাদির উপর কাপুরুষচিত আক্রমণের করলেন তীব্র নিন্দা আর বুঝিয়ে দিলেন এমন আক্রমণের মহড়ায় বিচলিত হবার মত মানুষ তিনি নন। আর জনদুর্ভোগের বিষয় মাথায় রেখে ফেরার এমন এক দিন নির্বাচন করলেন যখন টানা তিনদিনের ছুটি। আরও সতর্কতায় দিন জানালেও ক্ষণটি রাখলেন গোপন।\nএটাই হলো একজন নেতার সিদ্ধান্তের মাহাত্ম্য। যেখানে আবেগের চাইতে যুক্তি আর বাস্তবতা অনেক উপরে। যেখানে মায়ের জন্য হা-হুতাশ আর গগনবিদারী আহাজারি নয়। বরং শান্ত সহিষ্ণু চিত্তে আবেগ নিয়ন্ত্রণ করে ঠান্ডা মাথায় শত সহস্র সমস্যা আর প্রতিবন্ধকতা অতিক্রম করে মায়ের জন্য নিশ্চিত করলেন সুচিকিৎসা আর অবসান ঘটালেন দীর্ঘ প্রতিক্ষার। লজ্জায় নত করলেন সমালোচকদের। মাতৃভক্তি নামে প্রচলিত অর্থহীন প্রচলিত আবেগের বাইরে এক নতুন মাত্রার মাতৃভক্তির সঙ্গে পরিচিত করালেন বিশ্ববাসীকে। দুর্জনদের স্তব্ধ করলেন সাহসিকতার সর্বোচ্চ প্রমাণ দিয়ে।\nতারেক রহমান আপনিই প্রকৃত নেতা, আপনি প্রমাণ করেছেন আপনার পরিবার যেমন আপনার কাছে নিরাপদ। তেমনি দেশবাসীকে আশ্বস্ত করতে পেরেছেন, বাংলাদেশ আপনার হাতে কতটা নিরাপদ। আপনার জন্য আগাম অভিনন্দন।\nইনশাআল্লাহ আপনিই আমাদের আগামীর প্রধানমন্ত্রী।\nলেখক: সাবেক অধ্যক্ষ, শহীদ জিয়াউর রহমান মেডিকেল কলেজ , বগুড়া",
    "scraped_at": "2025-12-24T23:21:42"
  },
  {
    "url": "https://www.jugantor.com/international/1044552",
    "title": "মালয়েশিয়ার রাজা ও ইউএই প্রেসিডেন্টের সাক্ষাতে দ্বিপাক্ষিক সম্পর্ক জোরদার",
    "publication_date": "2025-12-24T19:50:16+06:00",
    "keywords": "মালয়েশিয়া,সংযুক্ত আরব আমিরাত",
    "body": "সংযুক্ত আরব আমিরাতের (ইউএই) রাজধানী আবুধাবিতে মঙ্গলবার ইউএই প্রেসিডেন্ট শেখ মোহাম্মদ জায়েদ আল নাহিয়ানের সঙ্গে সৌজন্য সাক্ষাৎ করেছেন মালয়েশিয়ার ইয়াং দি-পারতুয়ান আগং সুলতান ইব্রাহিম। এ সাক্ষাৎ দুই দেশের দ্বিপাক্ষিক সম্পর্ককে আরও সুদৃঢ় করার পাশাপাশি পারস্পরিক শ্রদ্ধা ও সহযোগিতার প্রতিফলন ঘটেছে।\nসুলতান ইব্রাহিম জানান, আবুধাবির কাসর আল বাহর প্রাসাদে প্রায় এক ঘণ্টাব্যাপী এই বৈঠক মালয়েশিয়া ও ইউএইয়ের মধ্যে আরও কৌশলগত ও ভবিষ্যতমুখী সহযোগিতার ভিত্তি গড়ে তুলেছে।\nতিনি বলেন, একান্ত বৈঠকে দুই নেতা অর্থনীতি, বিনিয়োগ এবং খাদ্য নিরাপত্তা খাতে সহযোগিতা বৃদ্ধিসহ বিভিন্ন গুরুত্বপূর্ণ বিষয় নিয়ে আলোচনা করেন। পাশাপাশি প্রতিরক্ষা খাতে মালয়েশিয়া ও ইউএইয়ের পারস্পরিক সহযোগিতা আরও জোরদারের বিষয়টিও আলোচনায় উঠে আসে। মালয়েশিয়ার রাজা তার অফিসিয়াল ফেসবুক অ্যাকাউন্টে দেওয়া এক পোস্টে এসব তথ্য জানান।\nউল্লেখ্য, ইউএই প্রেসিডেন্ট শেখ মোহাম্মদ জায়েদ আল নাহিয়ানের বিশেষ আমন্ত্রণে মালয়েশিয়ার ইয়াং দি-পারতুয়ান আগং সুলতান ইব্রাহিম মঙ্গলবার থেকে সংযুক্ত আরব আমিরাতে বিশেষ সফরে রয়েছেন। এ সফরের অংশ হিসেবেই আবুধাবির শাসক শেখ মোহাম্মদের সঙ্গে এই সৌজন্য সাক্ষাৎ অনুষ্ঠিত হয়।",
    "scraped_at": "2025-12-24T23:21:43"
  },
  {
    "url": "https://www.jugantor.com/international/1044551",
    "title": "ফ্রান্সের সাইবার হামলায় জাতীয় ডাক পরিষেবা অচল",
    "publication_date": "2025-12-24T19:30:25+06:00",
    "keywords": "সাইবার হ্যাকিং,ফ্রান্স",
    "body": "বড়দিনের ব্যস্ত সময়ে ফ্রান্সের জাতীয় ডাক পরিষেবা সংস্থা লা পোস্টে (La Poste) বড় ধরনের সাইবার হামলার ঘটনা ঘটেছে। সোমবার সন্দেহভাজন একটি সাইবার আক্রমণের কারণে প্রতিষ্ঠানটির অনলাইন পরিষেবা সম্পূর্ণ অচল হয়ে পড়ে, যার ফলে দেশজুড়ে চিঠি ও পার্সেল বিতরণে মারাত্মক বিঘ্ন সৃষ্টি হয়।\nলা পোস্টের পক্ষ থেকে প্রকাশিত এক বিবৃতিতে জানানো হয়, এটি একটি ডিস্ট্রিবিউটেড ডিনায়াল অব সার্ভিস (ডিডিওএস) ধরনের হামলা। এ হামলার ফলে তাদের অনলাইন প্ল্যাটফর্মে প্রবেশ করা সম্ভব হয়নি এবং বিভিন্ন ডিজিটাল সেবা সাময়িকভাবে বন্ধ থাকে। তবে কর্তৃপক্ষ আশ্বস্ত করেছে, এ ঘটনার ফলে গ্রাহকদের কোনো ব্যক্তিগত তথ্য বা আর্থিক তথ্য ক্ষতিগ্রস্ত হয়নি।\nসাইবার হামলার প্রভাব পড়েছে প্রতিষ্ঠানটির ব্যাংকিং শাখা লা ব্যাংক পোস্টালের (La Banque Postale) ওপরও। হামলার কারণে গ্রাহকরা ব্যাংকটির মোবাইল অ্যাপ ব্যবহার করে অর্থপ্রদানের অনুমোদনসহ বিভিন্ন ব্যাংকিং সেবা গ্রহণ করতে পারেননি। পরিস্থিতি সামাল দিতে সাময়িকভাবে এসএমএসের মাধ্যমে লেনদেন অনুমোদনের ব্যবস্থা চালু করা হয়।\nপ্যারিসসহ দেশের বিভিন্ন অঞ্চলের ডাকঘরগুলোতে বড়দিনের সাজসজ্জা থাকলেও সেবা বন্ধ থাকায় হতাশ গ্রাহকদের ফিরিয়ে দিতে দেখা যায় কর্মীদের। উপহার পাঠানো ও গ্রহণ করতে আসা বহু মানুষ পরিষেবা ব্যাহত হওয়ায় চরম ভোগান্তিতে পড়েন।\nলা ব্যাংক পোস্টাল সামাজিক যোগাযোগমাধ্যমে জানায়, পরিস্থিতি দ্রুত স্বাভাবিক করতে তাদের প্রযুক্তি টিম কাজ করছে। তবে এখন পর্যন্ত কোনো ব্যক্তি বা গোষ্ঠী এ সাইবার হামলার দায় স্বীকার করেনি।\nউল্লেখ্য, এ ঘটনাটি এমন এক সময়ে ঘটল, যখন মাত্র এক সপ্তাহ আগেই ফ্রান্স সরকারের বিভিন্ন দপ্তরের ওপর সাইবার হামলা চালানো হয়েছিল। সে হামলায় দেশটির স্বরাষ্ট্র মন্ত্রণালয়ের কার্যক্রমেও সাময়িক বিঘ্ন সৃষ্টি হয়।",
    "scraped_at": "2025-12-24T23:21:44"
  },
  {
    "url": "https://www.jugantor.com/national/1044550",
    "title": "রাজস্ব আয়ের লক্ষ্যমাত্রা ২৪ হাজার কোটি টাকা বাড়াল সরকার",
    "publication_date": "2025-12-24T19:14:24+06:00",
    "keywords": "বাজেট ২০২৫-২৬,অন্তর্বর্তী সরকার",
    "body": "চলতি ২০২৫-২৬ অর্থবছরের সংশোধিত বাজেটে রাজস্ব আয়ের লক্ষ্যমাত্রা ২৪ হাজার কোটি টাকা বাড়িয়েছে সরকার। একই সঙ্গে বাজেটে মূল্যস্ফীতির লক্ষ্যমাত্রা ৭ শতাংশ এবং জিডিপি প্রবৃদ্ধির হার ৫ শতাংশ নির্ধারণ করা হয়েছে।\nবুধবার (২৪ ডিসেম্বর) উপদেষ্টা পরিষদের সাপ্তাহিক বৈঠকে সংশোধিত বাজেট অনুমোদন দেওয়া হয়। রাজধানীর তেজগাঁওয়ে প্রধান উপদেষ্টার কার্যালয়ে প্রধান উপদেষ্টা অধ্যাপক মুহাম্মদ ইউনূসের সভাপতিত্বে বৈঠকটি অনুষ্ঠিত হয়। আগামী ১ ফেব্রুয়ারি থেকে চলতি ২০২৫-২৬ অর্থবছরের সংশোধিত বাজেট বাস্তবায়ন শুরু হবে।\nবৈঠক শেষে রাজধানীর ফরেন সার্ভিস একাডেমিতে এক ব্রিফিংয়ে এসব তথ্য জানান প্রধান উপদেষ্টার প্রেস সচিব শফিকুল আলম।\nব্রিফিংয়ে রাজস্ব আদায়ের চিত্র তুলে ধরে শফিকুল আলম বলেন, চলতি অর্থবছরে রাজস্ব আহরণের গতি বেড়েছে। জুলাই-অক্টোবর সময়ে ২০২৪-২৫ অর্থবছরে রাজস্ব আদায়ের প্রবৃদ্ধি ছিল ২৪ দশমিক ১ শতাংশ।\nচলতি অর্থবছরের একই সময়ে তা বেড়ে দাঁড়িয়েছে ২৬ দশমিক ৪ শতাংশে।\nএই প্রেক্ষাপটে চলতি অর্থবছরের মোট রাজস্ব আয়ের লক্ষ্যমাত্রা ৫ লাখ ৬৪ হাজার কোটি টাকা থেকে ২৪ হাজার কোটি টাকা বাড়িয়ে সংশোধিত লক্ষ্যমাত্রা নির্ধারণ করা হয়েছে ৫ লাখ ৮৮হাজারকোটি টাকা। এর মধ্যে জাতীয় রাজস্ব বোর্ড (এনবিআর) থেকে আহরিত হবে ৫ লাখ ৩ হাজার কোটি টাকা, কর-বহির্ভূত রাজস্ব থেকে আসবে ৬৫ হাজার কোটি টাকা এবং এনবিআর-বহির্ভূত অন্যান্য উৎস থেকেসংগ্রহকরা হবে ২০ হাজার কোটি টাকা।\nপ্রেস সচিব বলেন, গত বছরের শেষের দিকে খাদ্য মূল্যস্ফীতি প্রায় ১৪ শতাংশে পৌঁছেছিল। বর্তমানে তা কমে ৭ শতাংশের কাছাকাছি এসেছে। শীতকালে সবজির উৎপাদন ও সরবরাহ বাড়ায় মূল্যস্ফীতি আরও কমবে বলে সরকার আশা করছে। চলতি অর্থবছর শেষে সামগ্রিক মূল্যস্ফীতি ৭ শতাংশে নামবে এবং জিডিপি প্রবৃদ্ধি ৫ শতাংশ অর্জিত হবে বলে তিনি আশা প্রকাশ করেন।\nসংশোধিত বাজেটে মোট সরকারি ব্যয় নির্ধারণ করা হয়েছে ৭ লাখ ৮৮ হাজার কোটি টাকা। মূল বাজেটেব্যয়েরলক্ষ্যমাত্রা ছিল ৭ লাখ ৯০ হাজার কোটি টাকা, যা সংশোধিত বাজেটে ২ হাজার কোটি টাকা কমানো হয়েছে।\nবার্ষিক উন্নয়ন কর্মসূচির (এডিপি) আকার সংশোধিতবাজেটেধরাহয়েছে২লাখকোটিটাকা,যাজিডিপির৩দশমিক৩শতাংশ।মূলবাজেটেএডিপিরআকারছিল২লাখ৩০হাজারকোটিটাকা,যাজিডিপির৩দশমিক৭শতাংশছিল।ফলেউন্নয়নব্যয়মূলবাজেটেরতুলনায়৩০হাজারকোটিটাকাকমানোহয়েছে।\nসংশোধিত এডিপিতে বৈদেশিক অর্থায়ন ধরা হয়েছে ৭২ হাজার কোটি টাকা এবং দেশীয় অর্থায়ন হবে ১ লাখ ২৮ হাজার কোটি টাকা। পরিচালনসহ বাজেটের অন্যান্য ব্যয় ধরা হয়েছে ৫ লাখ ৮৮ হাজার কোটি টাকা।\nসংশোধিত বাজেটে মোট ঘাটতির পরিমাণ নির্ধারণ করা হয়েছে ২ লাখ কোটি টাকা, যা জিডিপির ৩ দশমিক ৩ শতাংশ। এই ঘাটতির মধ্যে বৈদেশিক উৎস থেকে সংগ্রহ করা হবে ৬৩ হাজার কোটি টাকা এবং অভ্যন্তরীণ উৎস থেকে নেওয়া হবে ১ লাখ ৩৭ হাজার কোটি টাকা।",
    "scraped_at": "2025-12-24T23:21:46"
  },
  {
    "url": "https://www.jugantor.com/politics/1044549",
    "title": "শহীদ ওসমান হাদির কবর জিয়ারত করবেন তারেক রহমান",
    "publication_date": "2025-12-24T19:11:00+06:00",
    "keywords": "বিএনপি,তারেক রহমান,ওসমান হাদি",
    "body": "দেড় যুগ পর আগামীকাল দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তার দেশে ফেরার দিনের কর্মসূচির বিস্তারিত তথ্য তুলে ধরে বুধবার (২৪ ডিসেম্বর) সংবাদ সম্মেলন করেছে বিএনপি।\nএতে জানানো হয়, ২৭ ডিসেম্বর শহীদ ওসমান হাদির কবর জিয়ারত করবেন তিনি। গুলশানে বিএনপি চেয়ারপারসনের রাজনৈতিক কার্যালয়ে সংবাদ সম্মেলনে বিষয়টি নিশ্চিত করেন বিএনপির স্থায়ী কমিটির সদস্য সালাহউদ্দিন আহমদ।\nতিনি বলেন, আগামী ২৫ ডিসেম্বর তারেক রহমান হযরত শাহজালাল আন্তর্জাতিক বিমানবন্দরে পৌঁছাবেন। বিমানবন্দর থেকে তিনি প্রথমে তিনশো ফিট এলাকায় আয়োজিত সংবর্ধনা অনুষ্ঠানে যাবেন এবং সেখানে সংক্ষিপ্ত বক্তব্য দেবেন। ওই অনুষ্ঠানে তিনিই একমাত্র বক্তা থাকবেন। এরপর তিনি এভারকেয়ার হাসপাতালে গিয়ে তার অসুস্থ মাকে দেখবেন। সেখান থেকে তিনি বাসায় যাবেন।\nসালাউদ্দিন আহমদ জানান, ২৬ ডিসেম্বর শুক্রবার বাদ জুমা তারেক রহমান তার বাবার কবর জিয়ারত করবেন। এরপর তিনি জাতীয় স্মৃতিসৌধে শ্রদ্ধা জানাবেন।\nতিনি আরও বলেন, ২৭ ডিসেম্বর তারেক রহমান ভোটার তালিকাভুক্ত হওয়ার জন্য নির্বাচন কমিশনে গিয়ে আবেদন করবেন। এরপর তিনি শহীদ ওসমান হাদির কবর জিয়ারত করবেন এবং পরে পঙ্গু হাসপাতালে আহত জুলাই যোদ্ধাদের দেখতে যাবেন।\nসংবাদ সম্মেলনে উপস্থিত ছিলেন বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী আহমেদ, বিএনপির ভারপ্রাপ্ত চেয়ারম্যানের প্রধান নিরাপত্তা কর্মকর্তা ড. এ কে এম শামসুল রহমান শামস এবং বিএনপির মিডিয়া সেলের আহ্বায়ক ড. মওদুদ আলমগীর পাভেল।",
    "scraped_at": "2025-12-24T23:21:47"
  },
  {
    "url": "https://www.jugantor.com/international/1044548",
    "title": "শক্তিশালী ভূমিকম্পে কাঁপল তাইওয়ান",
    "publication_date": "2025-12-24T18:49:05+06:00",
    "keywords": "তাইওয়ান",
    "body": "তাইওয়ানের দক্ষিণ-পূর্ব উপকূলীয় কাউন্টি তাইতুংয়ে ৬.১ মাত্রার একটি ভূমিকম্প আঘাত হেনেছে। দেশটির আবহাওয়া অধিদপ্তর জানিয়েছে, বুধবার (২৪ ডিসেম্বর) হওয়া ভূমিকম্পের পর এখন পর্যন্ত কোনো বড় ধরনের ক্ষয়ক্ষতি বা হতাহতের খবর পাওয়া যায়নি।\nমার্কিন ভূতাত্ত্বিক জরিপ সংস্থার (ইউএসজিএস) বরাত দিয়ে সংবাদ সংস্থা আনাদলু এজেন্সি জানিয়েছে, স্থানীয় সময় বিকাল ৫টা ৪৭ মিনিটে ১০ কিলোমিটার (৬.১ মাইল) গভীরতায় ভূমিকম্পটির উৎপত্তি হয়।\nভূমিকম্পটির গভীরতা ছিল প্রায় ১১.৯ কিলোমিটার। কম্পনের প্রভাব রাজধানী তাইপেইসহ দেশের বিভিন্ন অঞ্চলে অনুভূত হয়।\nপৃথক এক প্রতিবেদনে বলা হয়েছে, স্থানীয় সময় বিকেল ৫টা ৪৭ মিনিটে (০৯:৪৭ ইউটিসি) তাইতুং শহরের কাছে প্রায় ৬.০ মাত্রার আরেকটি কম্পন রেকর্ড করা হয়।\nতাইওয়ানের জাতীয় অগ্নিনির্বাপণ সংস্থা জানিয়েছে, এখন পর্যন্ত দ্বীপটির পরিবহন নেটওয়ার্কে কোনো ক্ষয়ক্ষতির খবর পাওয়া যায়নি।",
    "scraped_at": "2025-12-24T23:21:48"
  },
  {
    "url": "https://www.jugantor.com/politics/1044547",
    "title": "এককভাবে নির্বাচনের ঘোষণা এলডিপির",
    "publication_date": "2025-12-24T18:42:49+06:00",
    "keywords": "ত্রয়োদশ সংসদ নির্বাচন,এলডিপি,কর্নেল অলি আহমদ",
    "body": "বিএনপির সঙ্গে সমঝোতা না হওয়ায় আগামী ত্রয়োদশ জাতীয় সংসদ নির্বাচনে লিবারেল ডেমোক্রেটিক পার্টি (এলডিপি) এককভাবে নির্বাচন করবে বলে ঘোষণা দিয়েছেন দলটির সভাপতি কর্নেল (অব.) অলি আহমদ।\nবুধবার (২৪ ডিসেম্বর) দুপুরে রাজধানীর মগবাজার এলডিপির কার্যালয়ে সংবাদ সম্মেলনে তিনি এ ঘোষণা দেন।\nএলডিপির সভাপতি অলি আহমদ বলেন, সর্বসম্মতিক্রমে সিদ্ধান্ত নিয়েছি, এলডিপি আগামী জাতীয় সংসদ নির্বাচনে এককভাবে নির্বাচন করবে। দলের যেসব প্রার্থী নির্বাচন করতে ইচ্ছুক, তারা প্রস্তুতি গ্রহণ করবেন। এলডিপি এককভাবে মাঠে থেকে নির্বাচন করবে।\nতিনি বলেন, বিএনপি নেতাদের কাছে আমি শর্টলিস্ট দিয়েছিলাম। আমরা ১২-১৪টি আসন দিতে হবে বলছি না, অন্তত ৮-৯টি আসন দিলে আমাদের দলটা টিকে যেত। কিন্তু মাত্র একটা আসন দিয়েছে।\nক্ষোভ প্রকাশ করে তিনি বলেন, যখন বিএনপির বিপদের দিন ছিল, তখন সবাই আমার বাসায় দৌড়ে আসত। সবাই টেলিফোনে করত। কিন্তু এখন কোনো বিএনপি নেতার সঙ্গে আমার টেলিফোনে কথা হয়নি। সামনাসামনি হয়তো অনেকের সঙ্গে কথা হয়েছে। তাদের কাছে আমি শর্টলিস্ট দিলাম, তারা অন্তত একটা টেলিফোন করে বলতে পারত যে, আপনাদের প্রতিনিধি পাঠান আলোচনা করে একটা সিদ্ধান্ত নেব।\nঅলি আহমদ বলেন, বিএনপি এমনঅবমূল্যায়নকরবে কল্পনাও করিনি। এমন পরিস্থিতিতে গতকাল (২৩ ডিসেম্বর) আমাদের প্রেসিডিয়াম সদস্যদের নিয়ে চার ঘণ্টার আলোচনা হয়েছে। আলোচনা শেষে দলের মহাসচিব রেদোয়ান আহমেদ প্রস্তাব রাখেন এলডিপি এককভাবে নির্বাচন করবে। কোনো জোটের সঙ্গে থাকবে না। তখন সবাই একমত হয়ে দস্তখত করেছেন। সর্বসম্মতিক্রমে এই সিদ্ধান্ত নেয়া হয়েছে। দলের যেসব প্রার্থী নির্বাচন করতে ইচ্ছুক, তারা প্রস্তুতি গ্রহণ করবেন। এলডিপি এককভাবে মাঠে থেকে নির্বাচন করবে।\nএদিকে, এলডিপি থেকে দলটির মহাসচিব রেদোয়ান আহমেদ পদত্যাগ করে আজ আনুষ্ঠানিকভাবে বিএনপিতে যোগ দিয়েছেন। কুমিল্লা-৭ (চান্দিনা) আসনে বিএনপির প্রার্থী হিসেবে তিনি নির্বাচনে অংশ নেবেন বলে ঘোষণা দেন বিএনপি মহাসচিবমির্জাফখরুলইসলাম।\nপরে দলটির মহাসচিবের পদত্যাগের বিষয়ে এক প্রশ্নের জবাবে অলি আহমদ বলেন, ‘পদত্যাগপত্র আমার কাছে আসে নাই। সুতরাং আমি এটা বলতে পারব না।’",
    "scraped_at": "2025-12-24T23:21:49"
  },
  {
    "url": "https://www.jugantor.com/country-news/1044546",
    "title": "মক্তবে গিয়ে ধর্ষণের শিকার শিশু, ইমাম গ্রেফতার",
    "publication_date": "2025-12-24T18:35:15+06:00",
    "keywords": "",
    "body": "বরিশালের মুলাদীতে ছয় বছরের এক শিশু ধর্ষণের অভিযোগে আক্তার হোসেন (৪৮) নামের মসজিদের এক ইমামকে গ্রেফতার করেছে পুলিশ। মঙ্গলবার সন্ধ্যায় উপজেলার বাটামারা ইউনিয়নের চরবাটামারা এলাকা থেকে তাকে গ্রেফতার করা হয়।\nআক্তার হোসেন উপজেলা সফিপুর ইউনিয়নের সফিপুর গ্রামের মৃত আব্দুর রব সিকদারের ছেলে। তিনি চরবাটামারা এলাকার একটি মসজিদে ইমামতি করেন।\nএ ঘটনায় মঙ্গলবার সন্ধ্যায় শিশুর মা বাদী হয়ে মুলাদী থানায় মামলা করেছেন।\nমুলাদী থানার ভারপ্রাপ্ত কর্মকর্তা (ওসি) আরাফাত জাহান চৌধুরী ঘটনার সত্যতা নিশ্চিত করেছেন।\nমামলার সূত্রে পুলিশ জানায়, মঙ্গলবার সকালে শিশুটি আরবি পড়ার জন্য মসজিদের মক্তবে যায়। সকাল সাড়ে ৭টার দিকে মক্তবের শিক্ষক ও ইমাম আক্তার হোসেন অন্য শিক্ষার্থীদের ছুটি দিয়ে ভুক্তভোগী শিশুকে তার কক্ষে নিয়ে ধর্ষণ করেন। শিশুটি বাড়ি ফিরে বিষয়টি তার মাকে জানায়। পরে তিনি মসজিদের কমিটিকে জানিয়ে মঙ্গলবার সন্ধ্যায় মুলাদী থানায় মামলা করেন। মামলার পর পর পুলিশ ওই এলাকা থেকে আক্তার হোসেনকে গ্রেফতার করে।\nমুলাদী থানার ওসি আরাফাত জাহান চৌধুরী বলেন, ধর্ষণের অভিযোগে আক্তার হোসেন নামের এক ব্যক্তিকে গ্রেফতার করা হয়েছে। বুধবার সকালে তাকে আদালতের মাধ্যমে জেলহাজতে পাঠানো হয়েছে এবং শিশুটি বরিশাল শেরেবাংলা মেডিকেল কলেজ হাসপাতালের ওয়ানস্টপ ক্রাইসিস সেন্টারে (ওসিসি) পাঠানো হয়েছে।",
    "scraped_at": "2025-12-24T23:21:51"
  },
  {
    "url": "https://www.jugantor.com/politics/1044545",
    "title": "নুরের মনোনয়নপত্র সংগ্রহ",
    "publication_date": "2025-12-24T18:32:39+06:00",
    "keywords": "নুরুল হক নুর,ত্রয়োদশ সংসদ নির্বাচন,গণঅধিকার পরিষদ",
    "body": "ত্রয়োদশ জাতীয় সংসদ নির্বাচনে পটুয়াখালী-৩ আসন থেকে নির্বাচন করবেন গণঅধিকার পরিষদের সভাপতি নুরুল হক নুর। বুধবার দুপুরে পটুয়াখালীর দশমিনা উপজেলা সহকারী রিটার্নিং কর্মকর্তা ও ইউএনও মো. সাইফুল ইসলামের থেকে নুরের পক্ষে মনোনয়নপত্র সংগ্রহ করেছেন তার দলের নেতাকর্মী ও স্বজনরা।\nএ সময় গণঅধিকার পরিষদের বিভিন্ন পর্যায়ের নেতাকর্মী উপস্থিত ছিলেন।\nঢাকা মহানগর উত্তর গণঅধিকার পরিষদের সিনিয়র সহসভাপতি ও নুরের ভগিনীপতি মো. মিজান হাওলাদার বলেন, গণঅধিকার পরিষদের এককভাবে ৩শ আসনে প্রার্থী দেওয়ার চিন্তা রয়েছে। জোটের বিষয়ে এখনো চূড়ান্ত সিদ্ধান্ত হয়নি।\nএদিকে ত্রয়োদশ জাতীয় সংসদ নির্বাচন সামনে রেখে যুগপৎ আন্দোলনের শরিক ও সমমনা দলগুলোর জন্য আরও ৮টি আসন ছেড়ে দিয়েছে বিএনপি।\nবুধবার (২৪ ডিসেম্বর) দুপুরে গুলশানে বিএনপির চেয়ারপারসনের রাজনৈতিক কার্যালয়ে সংবাদ সম্মেলনে দলের মহাসচিব মির্জা ফখরুল ইসলাম আলমগীর এ ঘোষণা দেন।\nযাদের সঙ্গে নির্বাচনি সমঝোতা হয়েছে, নতুন নিয়ম অনুযায়ী তারা নিজ নিজ প্রতীকে অংশ নেবেন বলে জানিয়েছেন মির্জা ফখরুল। এর মধ্যে পটুয়াখালী-৩ আসনে গণঅধিকার পরিষদের সভাপতি নুরুল হক নুরকে ছেড়ে দেওয়া হয়েছে।",
    "scraped_at": "2025-12-24T23:21:52"
  },
  {
    "url": "https://www.jugantor.com/campus/1044544",
    "title": "চাকসু নেত্রীকে বিয়ে করলেন ডাকসু জিএস ফরহাদ",
    "publication_date": "2025-12-24T18:25:27+06:00",
    "keywords": "ডাকসু",
    "body": "ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) সাধারণ সম্পাদক (জিএস) এসএম ফরহাদের বিয়ে সম্পন্ন হয়েছে। বুধবার তিনি বিয়ে করেন।\nপাত্রী ফেনীর সোনাগাজী উপজেলার উত্তর চরচান্দিয়া গ্রামের বাসিন্দা সোনাগাজী বাজারের ব্যবসায়ী এমদাদুল হক কাজলের মেয়ে ও চট্টগ্রাম বিশ্ববিদ্যালয় ছাত্র সংসদ (চাকসু) নেত্রী জান্নাতুল ফেরদাউস সানজিদা।\nবুধবার দুপুরে ঢাকার কাটাবন মসজিদে পারিবারিকভাবে তাদের বিয়ে হয়। ডিসেম্বর মাসের মাঝামাঝি তাদের বিয়ে হওয়ার কথা থাকলেও তা পিছিয়ে আজ বুধবার নির্ধারণ করা হয়।\nইনকিলাব মঞ্চের মুখপাত্র শহিদ শরিফ ওসমান হাদির মৃত্যুর ঘটনায় তাদের অনুষ্ঠান পেছানো হয়েছিল।\nসানজিদার পরিবার জানায়, চাকসুর নির্বাহী সদস্য জান্নাতুল ফেরদাউস সানজিদার সঙ্গে ফরহাদের বিয়ে সম্পন্ন হয়েছে। এসএম ফরহাদ ঢাকা বিশ্ববিদ্যালয় ছাত্র শিবিরের সভাপতি হিসেবেও দায়িত্ব পালন করছেন।\nসানজিদার নিকটাত্মীয় সাবেক পৌর কাউন্সিলর আবদুল মান্না বলেন, ছোট পরিসরে এ বিয়ে হয়। আগামীতে বড় অনুষ্ঠান করা হবে।",
    "scraped_at": "2025-12-24T23:21:53"
  },
  {
    "url": "https://www.jugantor.com/politics/1044543",
    "title": "সেই মাসুদের আসনে বিএনপির মনোনয়ন পেলেন আবুল কালাম",
    "publication_date": "2025-12-24T18:22:16+06:00",
    "keywords": "বিএনপি,ত্রয়োদশ সংসদ নির্বাচন",
    "body": "শিল্পপতি মাসুদুজ্জামান মাসুদ, সাবেক এমপি অ্যাডভোকেট আবুল কালাম নাকি অ্যাডভোকেট সাখাওয়াত হোসেন খান। কে পাচ্ছেন নারায়ণগঞ্জ-৫ (সদর ও বন্দর) আসনে বিএনপির চূড়ান্ত মনোনয়ন? এ বিষয়টি নিয়ে যখন  জনসাধারণের মনে ঘুরপাক খাচ্ছে নানা প্রশ্ন, ঠিক তখনই আসনটিতে বিএনপির মনোনয়নে এসেছে নাটকীয় পরিবর্তন ।\nনারায়ণগঞ্জ-৫ আসনে (বন্দর-সদর) বিএনপি দলীয় প্রাথমিক মনোনয়ন পান শিল্পপতি মাসুদুজ্জামান মাসুদ। একপর্যায়ে তিনি নির্বাচন না করার ঘোষণা দেন তিনি। কয়েক দিন পর তিনি ফের নির্বাচন করার কথা বলেন।\nপরে আসনটিতে বিএনপির মনোনয়নে এসেছে নাটকীয় পরিবর্তন। এ আসনে বিএনপি থেকে চূড়ান্ত মনোনয়ন পেয়েছেন তিনবারের সংসদ সদস্য ও মহানগর বিএনপির সাবেক সভাপতি অ্যাডভোকেট আবুল কালাম।\nবুধবার সকাল থেকেই আবুল কালামের চূড়ান্ত মনোনয়ন পাওয়া নিয়ে বিএনপি মহাসচিব মির্জা ফখরুল ইসলাম আলমগীর স্বাক্ষরিত একটি মনোনয়নপত্র সামাজিক যোগযোগমাধ্যম ফেসবুকে ভাইরাল হয়। ফেসবুক পোস্ট থেকে অ্যাডভোকেট আবুল কালামের মনোনয়ন পাওয়ার বিষয়টি জানা যায়।\nকালাম সমর্থকরা জানান, নারায়ণগঞ্জ-৫ আসনে চূড়ান্ত মনোনয়ন পেয়েছেন এ আসনেরই বিএনপি দলীয় সাবেক এমপি অ্যাডভোকেট আবুল কালাম।\nএর আগে গত ৩ নভেম্বর  নারায়ণগঞ্জ-৫ আসনে বিএনপি দলীয় প্রাথমিক মনোনয়ন পান শিল্পপতি মাসুদুজ্জামান মাসুদ। কিন্তু ১৬ ডিসেম্বর সংবাদ সম্মেলনে নির্বাচন না করার ঘোষণা দেন মাসুদুজ্জামান। পরে ১৯ ডিসেম্বর নেতাকর্মী সমর্থকদের আন্দোলনের মুখে আবার নির্বাচনে অংশ গ্রহণের ঘোষণা দেন তিনি।\nবুধবার এক ফেসবুক স্ট্যাটাসে তিনি সবাইকে ঐক্যবদ্ধ থাকার আহ্বান জানান। ২০ ডিসেম্বর এ আসনে মহানগর বিএনপির আহবায়ক অ্যাডভোকেট সাখাওয়াত হোসেন খান বিএনপি দলীয় মনোনয়ন পেয়েছেন বলে ঘোষণা দেন।\nজানা গেছে, বুধবার সকালে আবুল কালামের ছেলে মহানগর বিএনপির যুগ্ম আহবায়ক ও সাবেক কাউন্সিলর আবুল কাউসার আশা সামাজিক যোগাযোগের মাধ্যম ফেসবুকে পোস্ট দেন যে, অত্র আসনে সাবেক এমপি অ্যাডভোকেট আবুল কালামকে দলের চূড়ান্ত মনোনয়ন দেওয়া হয়েছে। তিনি বিএনপির মহাসচিব মির্জা ফখরুল  ইসলাম আলমগীর স্বাক্ষরিত দলীয় মনোনয়ন ফরমও ফেসবুকে পোস্ট করেন।\nউল্লেখ্য, নারায়ণগঞ্জ-৫ আসনে ইতোপূর্বে ৩বার এমপি নির্বাচিত হয়েছেন অ্যাডভোকেট আবুল কালাম। তিনি একাধিকবার মহানগর বিএনপির সভাপতি পদেও দায়িত্ব পালন করেছেন।\nঅ্যাডভোকেট আবুল কালাম জানান, দল তাকেই চূড়ান্ত মনোনয়ন দিয়েছে। এ জন্য তিনি সবার দোয়া কামনা করেছেন।",
    "scraped_at": "2025-12-24T23:21:54"
  },
  {
    "url": "https://www.jugantor.com/national/1044542",
    "title": "পোস্টাল ভোটের জন্য নিবন্ধনের সময় বাড়ল",
    "publication_date": "2025-12-24T18:22:01+06:00",
    "keywords": "নির্বাচন কমিশন,ত্রয়োদশ সংসদ নির্বাচন,পোস্টাল ব্যালট",
    "body": "ত্রয়োদশ জাতীয় সংসদ নির্বাচন ও গণভোটে ভোট দিতে ‘পোস্টাল ভোট বিডি’ অ্যাপের মাধ্যমে নিবন্ধনের সময় আগামী ৩১ ডিসেম্বর পর্যন্ত বৃদ্ধি করেছে নির্বাচন কমিশন (ইসি)।\nবুধবার (২৪ ডিসেম্বর) রাজধানীর আগারগাঁওয়ে নির্বাচন কমিশন ভবনে নিজ কার্যালয়ের সামনে এক ব্রিফিংয়ে ইসি সচিবালয়ের সিনিয়র সচিব আখতার আহমেদ এ তথ্য জানান।\nআখতার আহমেদ বলেন, ‘আমাদের ‘পোস্টাল ভোট বিডি’ অ্যাপের মাধ্যমে নিবন্ধনের সময়সীমা ২৫ ডিসেম্বর পর্যন্ত নির্ধারিত ছিল। এটা বাড়িয়ে আগামী ৩১ ডিসেম্বর পর্যন্ত নির্ধারণ করা হয়েছে।’\nতিনি বলেন, যারা নিবন্ধন প্রক্রিয়ায় এখনো অংশগ্রহণ করেননি তারা ৩১ ডিসেম্বরের মধ্যে নিবন্ধন সম্পন্ন করতে পারবেন।\nআগামী শনিবার ব্যাংক খোলা রাখার অনুরোধ করা হয়েছে উল্লেখ করে ইসি সচিব বলেন, ‘আগামী শনিবার আমরা বাংলাদেশ ব্যাংকে অনুরোধ করেছি তফসিল ব্যাংকগুলোকে খোলা রাখতে। যাতে নমিনেশন পেপার সাবমিশনের সাথে প্রাসঙ্গিক বিষয়গুলো এবং ব্যাংকের কোন বিষয় থাকলে সেটা যেন সম্ভাব্য প্রার্থীরা বা তাদের এজেন্টরা ঠিকমতন সম্পন্ন করতে পারেন।’\nনির্বাচনে আচরণবিধি প্রতিপালন করার বিষয়ে এক প্রশ্নের জবাবে ইসি সচিব বলেন, ‘আমরা সবাই আচরণবিধি মেনে চলবো। এটাই আমাদের উদ্দেশ্য হওয়া উচিত।’\n‘পোস্টাল ভোট বিডি’ অ্যাপের মাধ্যমে পোস্টাল ভোট দিতে প্রবাসী বাংলাদেশি, নির্বাচনী দায়িত্বে নিয়োজিত কর্মকর্তা-কর্মচারী এবং নিজ এলাকার বাইরে অবস্থানরত সরকারি চাকরিজীবীরা নিবন্ধন করছেন।\nএদিকে আজ বুধবার সন্ধ্যা সোয়া ৫টা পর্যন্ত ইসি’র ওয়েবসাইটে দেওয়া তথ্য অনুযায়ী ৬ লাখ ৮১ হাজার ৬০ জন ভোটার নিবন্ধন করেছেন।\nঅন্যদিকে ইতোমধ্যে প্রবাসীদের কাছে পোস্টাল ব্যালট পাঠানো শুরু করেছে নির্বাচন কমিশন (ইসি)। গত পাঁচ দিনে বিশ্বের বিভিন্ন দেশে ১ লাখ ৬৮ হাজার ৯০০ জন প্রবাসী ভোটারের কাছে ব্যালট পাঠানো হয়েছে বলে বাসসকে নিশ্চিত করেছেন ‘আউট অব কান্ট্রি ভোটিং সিস্টেম অ্যান্ড ইমপ্লিমেন্টেশন (ওসিভি-এসডিআই)’ প্রকল্পের টিম লিডার সালীম আহমাদ খান।",
    "scraped_at": "2025-12-24T23:21:55"
  },
  {
    "url": "https://www.jugantor.com/islam-life/1044541",
    "title": "রজব মাসের বিশেষ আমল ও দোয়া",
    "publication_date": "2025-12-24T18:19:01+06:00",
    "keywords": "দোয়া,আমল,ইসলাম,কুরআন,হাদিস,ইবাদত",
    "body": "আল্লাহ তাআলা সময়কে মর্যাদা দিয়েছেন, আর কিছু সময়কে দিয়েছেন বিশেষ সম্মান। তেমনই এক সম্মানিত মাস হলো রজব— যা আমাদের হৃদয়কে জাগিয়ে তোলে, গুনাহ থেকে ফিরে আসার ডাক দেয় এবং রমজানের প্রস্তুতির দুয়ার খুলে দেয়। রজব যেন এক নীরব সতর্কবার্তা— এই মাস আমাদের শেখায়— আত্মশুদ্ধি, তাওবা, তাকওয়া ও আল্লাহমুখী হওয়ার সৌন্দর্য। আর আহ্বান করে— ‘হে বান্দা! ফিরে এসো… এখনো সময় আছে।’ এ মাস এলেই নবিজী (সা.) এই দোয়াটি বেশি বেশি পড়তেন—\nاللَّهُمَّ بَارِكْ لَنَا فِي رَجَبٍ وَشَعْبَانَ، وَبَلِّغْنَا رَمَضَانَ\nউচ্চারণ:‘আল্লাহুম্মা বারাকলানা ফি রজাবিও ওয়া শাবানা ওয়া বাল্লিগনা রামাদান।’\nঅর্থ:‘হে আল্লাহ! আমাদের জন্য রজব ও শাবান মাসে বরকত দান করুন এবং আমাদের রমজানে পৌঁছে দিন।’ (মুসনাদে আহমাদ ২৩৪৬)\nরজব মাসের মর্যাদা: কুরআনের আলোকে আল্লাহ তাআলা বলেন—\nاِنَّ عِدَّۃَ الشُّهُوۡرِ عِنۡدَ اللّٰهِ اثۡنَا عَشَرَ شَهۡرًا فِیۡ كِتٰبِ اللّٰهِ یَوۡمَ خَلَقَ السَّمٰوٰتِ وَ الۡاَرۡضَ مِنۡهَاۤ اَرۡبَعَۃٌ حُرُمٌ ؕ ذٰلِكَ الدِّیۡنُ الۡقَیِّمُ ۬ۙ\n‘নিশ্চয়ই আকাশমন্ডলী ও পৃথিবী সৃষ্টির দিন থেকে আল্লাহর বিধানে মাস গণনায় বারটি। এর মধ্যে বিশেষ রূপে চারটি মাস হচ্ছে সম্মানিত। এটাই হচ্ছে সুপ্রতিষ্ঠিত ধর্ম।’ (সুরা আত-তাওবা: আয়াত ৩৬)\nএই চার সম্মানিত মাস হলো— ‘যিলক্বদ, যিলহজ্জ, মুহাররম ও রজব।’\nরজব মাস কেন বিশেষ?\nরাসুলুল্লাহ (সা.) বলেছেন—\nرَجَبُ شَهْرُ اللَّهِ، وَشَعْبَانُ شَهْرِي، وَرَمَضَانُ شَهْرُ أُمَّتِي\n‘রজব আল্লাহর মাস, শাবান আমার মাস, আর রমজান আমার উম্মতের মাস।’ (আল-বাইহাকি, শুআবুল ঈমান)\nরজব মাসের গুরুত্বপূর্ণ আমলসমূহ\n> তাওবা ও ইস্তেগফার\nরজব মাস আত্মসমালোচনার শ্রেষ্ঠ সময়। তাই বেশি বেশি এ তাওবা পড়া—\nأَسْتَغْفِرُ اللَّهَ الَّذِي لَا إِلٰهَ إِلَّا هُوَ الْحَيُّ الْقَيُّومُ وَأَتُوبُ إِلَيْهِ\nউচ্চারণ:‘আসতাগফিরুল্লাহল্লাজি লা ইলাহা ইল্লা হুয়াল হাইয়্যুল ক্বাইয়্যুমু ওয়া আতুবু ইলাইহি।’\nঅর্থ:‘আমি সেই আল্লাহর কাছে ক্ষমা প্রার্থনা করছি— যিনি ছাড়া কোনো উপাস্য নেই, যিনি চিরঞ্জীব ও সবকিছুর ধারক এবং আমি তারই কাছে তাওবা করছি।’\nআরও পড়ুনইমামের সঙ্গে সালাম ফেরানোর আগ মুহূর্তে নামাজে শরিক হলে কি জামাত আদায় হবে?যে তিন আমল বান্দাকে জান্নাতে নিয়ে যাবেইলম ও আমলের সমন্বয় যে কারণে আবশ্যক\nআরও পড়ুন\n> নফল রোজা রাখা\nরাসুলুল্লা (সা.) সম্মানিত মাসগুলোতে বেশি বেশি রোজা রাখতেন।\nكَانَ يَصُومُ مِنَ الْأَشْهُرِ الْحُرُمِ\n‘তিনি সম্মানিত মাসগুলোতে রোজা রাখতেন।’ (আবু দাউদ ২৪২৮)\nযদিও নির্দিষ্ট দিনে নির্দিষ্ট সওয়াবের কথা হাদিসে উল্লেখ নেই— তবে সাধারণ নফল রোজা পালন উত্তম।\n> নফল নামাজ ও তাহাজ্জুদ\nআল্লাহ তাআলা কুরআনে কারিমে রাতের কিছু সময় তাহাজ্জুদ তথা নামাজ পড়ার দিকনির্দেশনা দিয়ে বলেন—\nوَمِنَ اللَّيْلِ فَتَهَجَّدْ بِهِ نَافِلَةً لَكَ\n‘রাতের কিছু অংশে তাহাজ্জুদ আদায় করো—এটি তোমার জন্য অতিরিক্ত ইবাদত।’ (সুরা আল-ইসরা: আয়াত ৭৯)\n> বেশি বেশি কুরআন তিলাওয়াত\nহৃদয়কে নরম করার মাস রজব। আল্লাহ তাআলা বলেন—\nأَفَلَا يَتَدَبَّرُونَ الْقُرْآنَ\n‘তারা কি কুরআন নিয়ে গভীরভাবে চিন্তা করে না?’ (সুরা মুহাম্মদ: আয়াত ২৪)\n> দান-সদকা ও মানবসেবা\nمَثَلُ الَّذِينَ يُنفِقُونَ أَمْوَالَهُمْ فِي سَبِيلِ اللَّهِ…\n‘যারা আল্লাহর পথে ব্যয় করে—তাদের উদাহরণ এক দানার মতো…’ (সুরা আল-বাকারা: আয়াত ২৬১)\nরজব মাসের মাসনুন দোয়া\nহাদিস দ্বারা প্রমাণিত রজব মাসের বহুল প্রচলিত দোয়া রয়েছে। যা রজব মাস শুরু হলেই নবীজি (সা.) নিজেই পড়া শুরু করতেন এবং সাহাবায়ে কেরামকে পড়তে বলতেন। তাহলো—\nاللَّهُمَّ بَارِكْ لَنَا فِي رَجَبٍ وَشَعْبَانَ، وَبَلِّغْنَا رَمَضَانَ\nউচ্চারণ:‘আল্লাহুম্মা বারাকলানা ফি রজাবিও ওয়া শাবানা ওয়া বাল্লিগনা রামাদান।’\nঅর্থ:‘হে আল্লাহ! আমাদের জন্য রজব ও শাবান মাসে বরকত দান করুন এবং আমাদের রমজানে পৌঁছে দিন।’ (মুসনাদে আহমাদ ২৩৪৬)\nহৃদয় পরিশুদ্ধির দোয়া—\nاللَّهُمَّ طَهِّرْ قُلُوبَنَا مِنَ النِّفَاقِ، وَأَعْمَالَنَا مِنَ الرِّيَاءِ\nউচ্চারণ:‘আল্লাহুম্মা ত্বহহির ক্বুলুবানা মিনাননিফাক্বি ওয়া আ’মালানা মিনার রিয়ায়ি।’\nঅর্থ:‘হে আল্লাহ! আমাদের অন্তরকে মুনাফিকি থেকে পবিত্র করে দিন এবং আমাদের সব আমলকে লোকদেখানো ও রিয়া থেকে মুক্ত করুন।’\nরজব কোনো উৎসবের মাস নয়— এটি ফিরে আসার মাস। গুনাহ থেকে, অবহেলা থেকে, আল্লাহ থেকে দূরে থাকার জীবন থেকে। আজ যদি আমরা রজবে বদলাই, শাবানে গুছাই, তবে রমজানে আল্লাহ আমাদের গ্রহণ করবেন—ইনশাআল্লাহ। আমরা আল্লাহর কাছে ফরিয়াদ করছি—\nرَبَّنَا لَا تُزِغْ قُلُوبَنَا بَعْدَ إِذْ هَدَيْتَنَا\n‘হে আমাদের রব! আপনি আমাদের হেদায়েত দেওয়ার পর আমাদের অন্তরকে বক্র করবেন না।’ (সুরা আল-ইমরান: আয়াত ৮)\nতাই রজবকে আল্লাহ আমাদের আত্মশুদ্ধির মাস বানান—আমিন।",
    "scraped_at": "2025-12-24T23:21:56"
  },
  {
    "url": "https://www.jugantor.com/politics/1044540",
    "title": "দিনাজপুর-৩ আসনে খালেদা জিয়ার পক্ষে মনোনয়নপত্র সংগ্রহ",
    "publication_date": "2025-12-24T18:19:01+06:00",
    "keywords": "খালেদা জিয়া,বিএনপি,ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচন উপলক্ষে দিনাজপুর-০৩ (সদর) আসনে বিএনপির চেয়ারপারসন বেগম খালেদা জিয়ার পক্ষে মনোনয়নপত্র সংগ্রহ করেছেন দিনাজপুর জেলা বিএনপির নেতারা।\nবুধবার (২৪ ডিসেম্বর) দুপুর ২টায় দিনাজপুরের দায়িত্বপ্রাপ্ত রিটার্নিং কর্মকর্তা দিনাজপুর জেলা প্রশাসক মো. রফিকুল ইসলামের কাছ থেকে এ মনোনয়নপত্র সংগ্রহ করেন দিনাজপুর জেলা বিএনপির সাধারণ সম্পাদক বখতিয়ার আহমেদ কচি। এ সময় উপস্থিত ছিলেন দিনাজপুর জেলা বিএনপির নেতারা।\nমনোনয়নপত্র সংগ্রহ শেষে জেলা বিএনপির সাধারণ সম্পাদক বখতিয়ার আহমেদ কচি সাংবাদিকদের জানান, বিএনপির চেয়ারপারসন বেগম খালেদা জিয়া দিনাজপুর থেকে মনোনয়নপত্র সংগ্রহ করেছেন এটি অত্যন্ত গর্বের ও সম্মানের। বিএনপি বেগম খালেদা জিয়াকে দিনাজপুর-৩ আসন থেকে সর্বোচ্চ ভোটে বিজয়ী করবে।\nতিনি আরও বলেন, দিনাজপুরের সার্বিক উন্নয়ন যতটুকু হয়েছে ইতোপূর্বে বিএনপির আমলেই। আগামীতে বিএনপি বিজয়ী হয়ে দিনাজপুরের উন্নয়নের অসমাপ্ত কাজগুলো সম্পন্ন করবে।\nউল্লেখ্য, তিনবারের সাবেক প্রধানমন্ত্রী বেগম খালেদা জিয়ার শৈশব ও কৈশোর কেটেছে দিনাজপুরে। কিন্তু তিনি কখনো দিনাজপুর থেকে জাতীয় সংসদ নির্বাচনে প্রতিদ্বন্দ্বিতা করেননি। ইতোপূর্বে দিনাজপুর-৩ (সদর) আসন থেকে প্রতিদ্বন্দ্বিতা করেছিলেন বেগম খালেদা জিয়ার বড়বোন সাবেক মহিলা ও শিশুবিষয়ক মন্ত্রী প্রয়াত বেগম খুরশীদ জাহান হক (চকলেট আপা)।\nএবারই প্রথম এ আসন থেকে বিএনপি চেয়ারপারসন বেগম খালেদা জিয়া প্রার্থী হওয়ার সিদ্ধান্ত গ্রহণ করায় খুশিতে ভাসছে এ আসনের বিএনপি ও সহযোগী সংগঠনের নেতাকর্মী ও বিভিন্ন স্তরের মানুষ।",
    "scraped_at": "2025-12-24T23:21:57"
  },
  {
    "url": "https://www.jugantor.com/country-news/1044539",
    "title": "বৃষ্টির মতো ঝরছে শিশির!",
    "publication_date": "2025-12-24T18:13:52+06:00",
    "keywords": "আবহাওয়ার খবর,শীত,জয়পুরহাট",
    "body": "জয়পুরহাটে প্রায় এক সপ্তাহ ধরে তীব্র কুয়াশা আর বাতাসে স্থবির হয়ে পড়েছে জনজীবন। হাড়কাঁপানো শীত জেঁকে বসেছে জেলার সর্বত্র।\nঘন কুয়াশায় সঙ্গে বৃদ্ধি পেয়েছে শীতের প্রকোপ আর বৃষ্টির পানি মতো ঝরছে শিশির। ভিজে গেছে পাকা সড়ক ও ঘাস। দিনের বেলা মহাসড়কে সব ধরনের যানবাহন চলছে হেডলাইট জ্বালিয়ে।\nঅন্যদিকে জীবিকার প্রয়োজনে বের হচ্ছেন শ্রমজীবী মানুষ। ফলে শীতের সঙ্গে পাল্লা দিয়ে বাড়ছে শীতজনিত রোগ। হাসপাতালগুলোতে ডায়রিয়া রোগীর সংখ্যা বেড়েই চলেছে।\nনওগাঁর বদলগাছী আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা হামিদুল ইসলাম জানান, বুধবার ভোর ৬টায় জয়পুরহাটসহ পার্শ্ববর্তী নওগাঁর বদলগাছীতে সর্বনিম্ন তাপমাত্রা রেকর্ড করা হয়েছে ১১.৯ ডিগ্রি সেলসিয়াস। সকাল ৯টার সময়ও তাপমাত্রা অপরিবর্তিত থাকে। গত কয়েকদিনের তুলনায় তাপমাত্রা আজ কম, কুয়াশাও বেশি। হালকা বৃষ্টির মতো পড়ছে শিশির।\nজয়পুরহাট-বগুড়া মহাসড়কে বাস চালক মুহিবুল বলেন, গত এক সপ্তাহ ধরে একই অবস্থা। কুয়াশা কমে না। দিনের বেলায় হেডলাইট জ্বালিয়ে বাস চালাতে হচ্ছে।\nবুধবার সকাল সাড়ে ৯টার দিকে হাসপাতাল গেটে কথা হয় পাঁচবিবি  উপজেলার দানেজপুর গ্রামের আব্দুল বারিকের সঙ্গে। তিনি বলেন, কয়েকদিনের প্রচণ্ড ঠাণ্ডার কারণে গত রাতে আমার এক প্রতিবেশী ডায়রিয়া রোগে আক্রান্ত হয়েছে। সকালে হাসপাতালে এসে তাকে ভর্তি করিয়েছি। নিচে ওষুধ নিতে এসেছি। তার শরীরে এখন স্যালাইন চলছে।\nএদিকে শীতের সঙ্গে পাল্লা দিয়ে বাড়ছে শীতজনিত রোগ। জয়পুরহাট ২৫০ শয্যার জেনারেল হাসপাতাল সূত্রে জানা যায়, গত কয়েকদিনে তুলনায় মঙ্গলবার বিকাল থেকে হাসপাতালের শিশু ও ডায়রিয়া ওয়ার্ডে রোগীর চাপ বেড়েছে। নিউমোনিয়া ও ডায়রিয়ায় আক্রান্ত হয়ে অনেক রোগী হাসপাতালে ভর্তি হয়েছে। আবার অনেকে চিকিৎসা নিয়ে বাড়ি গেছে।\nজয়পুরহাট জেনারেল হাসপাতালের তত্ত্বাবধায়ক ডা. রাশেদ মোবারক জুয়েল বলেন, কয়েক দিনের প্রচণ্ড ঠাণ্ডার কারণে শিশু ও বৃদ্ধরা বিভিন্ন রোগে আক্রান্ত হচ্ছেন। শীত বাড়ায় শিশু ও বয়স্কদের ঘরের বাইরে বের না হওয়ার পরামর্শ দেন তিনি।",
    "scraped_at": "2025-12-24T23:21:59"
  },
  {
    "url": "https://www.jugantor.com/country-news/1044538",
    "title": "বিদেশি পিস্তল গুলিসহ স্বেচ্ছাসেবক দল নেতা গ্রেফতার",
    "publication_date": "2025-12-24T18:11:23+06:00",
    "keywords": "",
    "body": "মাগুরায় বিদেশি পিস্তলসহ জেলা স্বেচ্ছাসেবক দলের আহ্বায়ক কমিটির সদস্য রোহান রশিদ দুরুদকে যৌথবাহিনী গ্রেফতার করেছে।\nগোপন সংবাদের ভিত্তিতে যৌথবাহিনীর সদস্যরা বুধবার ভোররাতে মাগুরা শহরের তাঁতিপাড়ার বাড়ি থেকে তাকে গ্রেফতার করে। এ সময় তার কাছ থেকে ৯ এমএম বিদেশি পিস্তল, ৩ রাউন্ড গুলি এবং একটি ম্যাগজিন উদ্ধার করা হয়।\nরোহান রশিদ দুরুদ মাগুরা পৌর এলাকার তাঁতিপাড়া গ্রামের হারুনার রশিদের ছেলে।\nমাগুরা সদর থানার ওসি আশিকুর রহমান জানান, আইনশৃঙ্খলা পরিস্থিতি নিয়ন্ত্রণে রাখতে ডেভিল হান্টসহ অবৈধ আগ্নেয়াস্ত্র উদ্ধার অভিযান চলছে। তারই অংশ হিসেবে যৌথবাহিনীর অভিযানে পিস্তল ও গুলিসহ তাকে আটকের পর অবৈধ অস্ত্র আইনে সদর থানায় একটি মামলা দায়ের হয়েছে। তার নামে অন্য কোনো মামলা আছে কিনা সেটিও খতিয়ে দেখা হচ্ছে বলেও জানান তিনি।",
    "scraped_at": "2025-12-24T23:22:00"
  },
  {
    "url": "https://www.jugantor.com/politics/1044537",
    "title": "তারেক রহমানের দেশে ফেরা নিয়ে গুরুত্বপূর্ণ ১০ প্রশ্নের উত্তর দিলেন মাহদী",
    "publication_date": "2025-12-24T18:07:52+06:00",
    "keywords": "তারেক রহমান",
    "body": "দেড় যুগ পর বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তনকে ঘিরে দেশজুড়ে রাজনৈতিক অঙ্গন, নেতাকর্মী, সমর্থক এবং সর্বসাধারণের মধ্যে ব্যাপক আগ্রহ, কৌতূহল ও আবেগের সঞ্চার হয়েছে। দীর্ঘ প্রতীক্ষার অবসান ঘটিয়ে আগামীকাল বৃহস্পতিবার তিনি দেশে ফিরবেন।\nতারেক রহমানের সঙ্গে একই ফ্লাইটে দেশে ফিরছেন তার সহধর্মিণী ডা. জোবাইদা রহমান ও কন্যা জাইমা রহমান। তাকে বহনকারী ফ্লাইটটি ২৫ ডিসেম্বর সকাল ১১টা ৪৫ মিনিটে হযরত শাহজালাল আন্তর্জাতিক বিমানবন্দরে অবতরণের কথা রয়েছে। অবতরণের পরপরই সর্বোচ্চ গুরুত্ব দিয়ে নিরাপত্তা ও প্রটোকল ব্যবস্থাপনা কার্যকর করা হবে।\nতার দেশে ফেরা ঘিরে জনমনে তৈরি হওয়া ১০টি প্রশ্ন ও তার জবাবফেসবুকেলিখেছেন তারেক রহমানের উপদেষ্টা মাহদী আমিন। তার ফেসবুক পোস্টটি তুলে ধরা হলো—\nপ্রশ্ন: একই ফ্লাইটে তারেক রহমানের সঙ্গে পরিবারের কারা ফিরছেন?\nতারেক রহমানের সঙ্গে একই ফ্লাইটে দেশে ফিরছেন তার সহধর্মিণী ডা. জোবাইদা রহমান ও কন্যা ব্যারিস্টার জাইমা রহমান।\nপ্রশ্ন: তারা কখন ঢাকা পৌঁছাবেন?\nতারেক রহমানকে বহনকারী ফ্লাইটটি সকাল ১১টা ৪৫ মিনিটে হযরত শাহজালাল আন্তর্জাতিক বিমানবন্দরে অবতরণ করার কথা রয়েছে। অবতরণের পরপরই সর্বোচ্চ গুরুত্ব দিয়ে নিরাপত্তা ও প্রটোকল ব্যবস্থাপনা কার্যকর করা হবে।\nপ্রশ্ন: দিনের কর্মসূচি কী কী?\nতারেক রহমানের প্রথম ও প্রধান অগ্রাধিকার হলো সরাসরি এভারকেয়ার হাসপাতালে চিকিৎসাধীন, তাঁর গুরুতর অসুস্থ মমতাময়ী মা, বাংলাদেশের অভিভাবক দেশনেত্রী বেগম খালেদা জিয়াকে দেখতে যাওয়া। তবে বিপুল সংখ্যক নেতাকর্মী, সমর্থক ও সাধারণ মানুষের উপস্থিতির বিষয়টি বিবেচনায় নিয়ে, জনগণের প্রত্যাশার প্রতি সম্মান জানিয়ে, যাত্রাপথের মাঝামাঝি রাজধানীর ‘জুলাই ৩৬ এক্সপ্রেসওয়ে’ (৩০০ ফিট) এলাকায় তিনি অতি সংক্ষিপ্ত সময়ের জন্য দেশবাসীর উদ্দেশে কৃতজ্ঞতা ও ধন্যবাদ জ্ঞাপন করবেন। সেখান থেকে হাসপাতালে গিয়ে দেশনেত্রীর পাশে থাকবেন, ও সেখান থেকে সরাসরি গুলশানে নিজ বাসায় যাবেন।\nপ্রশ্ন: ঢাকায় অনেক ঐতিহাসিক স্থান থাকা সত্ত্বেও ‘জুলাই ৩৬ এক্সপ্রেসওয়ে’ (৩০০ ফিট) কেন বেছে নেওয়া হলো?\nএই স্থান নির্বাচনের পেছনে রয়েছে একটি সুস্পষ্ট কৌশলগত ও মানবিক সিদ্ধান্ত, তথা জনদুর্ভোগ সর্বনিম্ন পর্যায়ে রাখা। তারেক রহমানের নির্দেশনা প্রতিপালন করতে গিয়ে রাজধানীর কেন্দ্রীয় ও ঐতিহাসিক স্থান যেমন সোহরাওয়ার্দী উদ্যান বা মানিক মিয়া এভিনিউ ইচ্ছাকৃতভাবেই কর্মসূচির বাইরে রাখা হয়েছে। পরিবর্তে রাজধানীর একপাশে, সম্ভাব্য সর্বোচ্চ দীর্ঘ ও প্রশস্ত সড়ক, যেটি শহরের প্রাণকেন্দ্র থেকে বহু দূরে, সেই ৩০০ ফুট প্রশস্ত ‘জুলাই ৩৬ এক্সপ্রেসওয়ে’-এর শুধুমাত্র এক পাশের সার্ভিস লেনকে অতি সংক্ষিপ্ত গণঅভ্যর্থনাস্থল হিসেবে নির্ধারণ করা হয়েছে।\nপ্রশ্ন: এটি কি কোনো সংবর্ধনা?\nনা, এটি কোনো জনসভা বা সংবর্ধনা অনুষ্ঠান নয়, শুধুমাত্র দেশবাসীর প্রতি তার আন্তরিক কৃতজ্ঞতা প্রকাশ এবং দেশনেত্রীসহ দেশের সকল মানুষের কল্যাণ কামনায় দোয়ার অনুরোধের একটি সংক্ষিপ্ত কর্মসূচি। এই আয়োজনে তারেক রহমানই একমাত্র বক্তা। এখানে বিএনপির নেতাকর্মী ও সমর্থকদের পাশাপাশি সমাজের বিভিন্ন শ্রেণি-পেশার সাধারণ মানুষ উপস্থিত থাকবেন। ইতোমধ্যে দল-মত নির্বিশেষে লক্ষ-লক্ষ মানুষ দেশের বিভিন্ন প্রান্ত থেকে ঢাকার উদ্দেশে রওনা হয়েছেন, প্রিয় নেতাকে এক নজর দেখার আশায়।\nপ্রশ্ন: জনভোগান্তি কমাতে কী কী উদ্যোগ নেওয়া হয়েছে?\nজনদুর্ভোগ কমাতে ঢাকাজুড়ে ২০টি মেডিকেল ক্যাম্প স্থাপন করা হচ্ছে, যেখানে সার্বক্ষণিক চিকিৎসক, প্যারামেডিক, ওষুধপত্র ও অ্যাম্বুলেন্স থাকবে। সংশ্লিষ্ট ক্যাম্পগুলোর তালিকা জনসাধারণের সুবিধার্থে প্রকাশ করা হয়েছে। এছাড়া বক্তব্যস্থলের কাছাকাছি ৬ শয্যার একটি অস্থায়ী ফিল্ড হাসপাতাল থাকবে, যার সঙ্গে আইসিইউ সুবিধাসম্পন্ন অ্যাম্বুলেন্স সংযুক্ত থাকবে। পাশাপাশি বিশুদ্ধ পানির সরবরাহ,  সর্বত্র মোবাইল টয়লেট স্থাপন ও কয়েক হাজার স্বেচ্ছাসেবক সার্বক্ষণিক সেবায় নিয়োজিত থাকবেন।\nপ্রশ্ন: বিদেশগামী ও স্বদেশফেরত যাত্রীদের চলাচল, যানজট ও ট্রাফিক ব্যবস্থাপনা, রোগী পরিবহন, অ্যাম্বুলেন্স এবং অন্যান্য জরুরি যানবাহনের নির্বিঘ্ন চলাচল নিশ্চিত করতে কী কী ব্যবস্থা গ্রহণ করা হয়েছে?\nযানজট এড়াতে রাজধানীতে প্রবেশের প্রধান পয়েন্টগুলোতে আলাদা বাস পার্কিংয়ের ব্যবস্থা রাখা হয়েছে। বিমানবন্দরগামী ও বিদেশফেরত যাত্রীদের পাশাপাশি রোগী বহনকারী অ্যাম্বুলেন্সের চলাচল নির্বিঘ্ন রাখতে কাকলী মোড়, আন্তর্জাতিক বিমানবন্দরের সামনে এবং আব্দুল্লাহপুরে হেল্প ডেস্ক স্থাপন করা হবে। এসব ডেস্ক থেকে মোটরবাইক এসকর্টের মাধ্যমে জরুরি যান চলাচল নির্বিঘ্ন রাখার সর্বাত্মক চেষ্টা করা হবে। তারপরও কোনো অনিচ্ছাকৃত সমস্যার জন্য বিএনপির পক্ষ থেকে নগরবাসীর কাছে আন্তরিকভাবে দুঃখ প্রকাশ করা হচ্ছে।\nপ্রশ্ন: ২৫ ডিসেম্বর তারিখটিই কেন নির্বাচন করা হলো?\nজনভোগান্তি পরিহারের লক্ষ্যেই তারেক রহমান তাঁর প্রত্যাবর্তনের দিন হিসেবে সরকারি ছুটির দিন ২৫ ডিসেম্বর নির্বাচন করেছেন। এই দিনের পরপরই আরও দুই দিন সরকারি ছুটি থাকায় মোট তিন দিনের টানা ছুটি থাকবে, যা নাগরিক চাপ ও যানজট কমাতে সহায়ক হবে।\nপ্রশ্ন: এই কর্মসূচিকে ঘিরে নেতাকর্মীদের জন্য কোনো নির্দেশনা আছে কি?\nএই প্রত্যাবর্তন যেন কোনোভাবেই বিশৃঙ্খলা, উত্তেজনা বা নাগরিক দুর্ভোগের কারণ না হয়, সেই বিষয়ে কঠোর নির্দেশনা দেওয়া হয়েছে। সকল নেতাকর্মী ও সমর্থকদের শান্তিপূর্ণ আচরণ, শৃঙ্খলা বজায় রাখা এবং আইনশৃঙ্খলা বাহিনীকে সর্বাত্মক সহযোগিতা করার আহ্বান জানানো হয়েছে। দীর্ঘ ১৭ বছর ধরে অপেক্ষমাণ দেশের সকল প্রান্ত থেকে আসা নেতাকর্মী ও সমর্থকদের রাজধানীমুখী স্বতঃস্ফূর্ত স্রোত সম্পূর্ণ নিয়ন্ত্রণ করা সম্ভব নয়। সেই বাস্তবতা মাথায় রেখেই, বেশিরভাগ নেতাকর্মীকে কাঞ্চন ব্রিজ ও ঢাকার প্রবেশমুখগুলো ব্যবহারের নির্দেশনা দেওয়া হয়েছে।\nপ্রশ্ন: এই স্বদেশ প্রত্যাবর্তনের রাজনৈতিক তাৎপর্য কী?\nবহুলআকাঙ্খিত এই প্রত্যাবর্তনকে অনেকেই দেখছেন বিরাজমান অস্থির পরিস্থিতিতে জনগণের ঐক্য সৃষ্টি এবং গ্রহণযোগ্য নির্বাচনের মাধ্যমে গণতান্ত্রিক দেশ প্রতিষ্ঠার একটি গুরুত্বপূর্ণ ধাপ হিসেবে। সে কারণেই তারেক রহমানের ফেরা কেবল একটি ব্যক্তিগত প্রত্যাবর্তন নয়; বরং এটি বাংলাদেশের স্বাধীনতা, সার্বভৌমত্ব ও গণতন্ত্র প্রতিষ্ঠায় জনগণের গভীর আকাঙ্ক্ষা ও প্রত্যাশার প্রতীকে পরিণত হয়েছে।",
    "scraped_at": "2025-12-24T23:22:01"
  },
  {
    "url": "https://www.jugantor.com/national/1044536",
    "title": "ত্রয়োদশ নির্বাচনে অংশ নিতে পারবে না ফ্যাসিস্ট আ.লীগ: প্রেস সচিব",
    "publication_date": "2025-12-24T17:52:56+06:00",
    "keywords": "আওয়ামী লীগ,শফিকুল আলম",
    "body": "জুলাই গণহত্যার দায়ে রাজনৈতিক কার্যক্রম নিষিদ্ধ থাকা ফ্যাসিস্ট আওয়ামী লীগ আসন্ন ত্রয়োদশ জাতীয় সংসদ নির্বাচনে অংশ নিতে পারবে না বলে জানিয়েছেন প্রধান উপদেষ্টার প্রেস সচিব শফিকুল আলম।\nবুধবার বিকালে অন্তর্বর্তী সরকারের উপদেষ্টা পরিষদের বৈঠকের পর বৈঠকের সিদ্ধান্ত জানাতে রাজধানীর ফরেন সার্ভিস একাডেমিতে সংবাদ সম্মেলনের আয়োজন করা হয়। সেখানে সাংবাদিকদের এক প্রশ্নের জবাবে শফিকুল আলম এ কথা বলেন।\nএ সময় এক সাংবাদিক প্রধান উপদেষ্টাকে পাঁচ মার্কিন আইনপ্রণেতার চিঠি দেওয়া প্রসঙ্গ তুলে প্রশ্ন করেন। জবাবে প্রেস সচিব জানান, তিনি চিঠিটি দেখেননি। এ বিষয়ে তিনি জানেন না। কিন্তু আওয়ামী লীগের বিষয়ে সরকারের অবস্থান স্পষ্ট। যেহেতু আওয়ামী লীগের কার্যক্রম নিষিদ্ধ এবং নির্বাচন কমিশন আওয়ামী লীগকে দল হিসেবে বাদ দিয়েছে, সেহেতু আওয়ামী লীগ এই নির্বাচনে অংশ নিতে পারবে না।\nজুলাই গণহত্যার দায়ে চলতি বছরের মে মাসে বাংলাদেশ আওয়ামী লীগ এবং এর সব অঙ্গসংগঠন, সহযোগী সংগঠন ও ভ্রাতৃপ্রতিম সংগঠনের যাবতীয় কার্যক্রম নিষিদ্ধ করে প্রজ্ঞাপন জারি করে অন্তর্বর্তী সরকার। আন্তর্জাতিক অপরাধ ট্রাইব্যুনালে বিচারকাজ সম্পন্ন না হওয়া পর্যন্ত এই সিদ্ধান্ত বহাল রাখার কথা বলা হয়। তখন এ বিষয়ে প্রজ্ঞাপন জারি করেছিল স্বরাষ্ট্র মন্ত্রণালয়ের জননিরাপত্তা বিভাগ। সন্ত্রাসবিরোধী (সংশোধন) অধ্যাদেশ অনুযায়ী এ ব্যবস্থা নেওয়া হয়েছে বলে প্রজ্ঞাপনে বলা হয়।",
    "scraped_at": "2025-12-24T23:22:02"
  },
  {
    "url": "https://www.jugantor.com/national/1044535",
    "title": "সহিংস রাজনীতি প্রত্যাখ্যান, নিরাপত্তাকেই অগ্রাধিকার দিচ্ছেন ৪০ শতাংশ ভোটার",
    "publication_date": "2025-12-24T17:49:41+06:00",
    "keywords": "নির্বাচন,ত্রয়োদশ সংসদ নির্বাচন,ভোটার",
    "body": "বাংলাদেশের ভোটারদের কাছে নিরাপত্তাই এখন সবচেয়ে বড় রাজনৈতিক প্রত্যাশা। ডেমোক্রেসি ইন্টারন্যাশনালের সাম্প্রতিক (নভেম্বর ২০২৫) জরিপে দেখা গেছে, ৪০ শতাংশ মানুষ আইন-শৃঙ্খলা ও জানমালের নিরাপত্তাকে আগামী সরকারের সর্বোচ্চ অগ্রাধিকার হিসেবে দেখতে চান।\nএছাড়া ৪৯ শতাংশ নাগরিক মনে করেন রাজনৈতিক দলগুলো শান্তিপূর্ণ পরিবেশ বজায় রাখতে কার্যকর ভূমিকা রাখতে পারছে না। একইসঙ্গে ৯২ শতাংশ ভোটার জানিয়েছেন, সহিংসতায় জড়িত কোনো দল বা প্রার্থীকে তারা ভোট দেবেন না। এখনো ৩৩ শতাংশ ভোটার সিদ্ধান্তহীন, যাদের আস্থা অর্জন করাই রাজনৈতিক দলগুলোর সামনে বড় চ্যালেঞ্জ।\nবুধবার (২৪ ডিসেম্বর) ডেমোক্রেসি ইন্টারন্যাশনাল ও যমুনা টেলিভিশনের যৌথ আয়োজনে আয়োজিত এক নাগরিক সংলাপে এই জরিপের ফলাফল তুলে ধরা হয়। সংলাপের শুরুতে ডেমোক্রেসি ইন্টারন্যাশনালের ডেপুটি চিফ অব পার্টি আমিনুল এহসান বলেন, নিরাপত্তাহীনতা শুধু জনজীবন নয়, ভোটার অংশগ্রহণ ও গণতান্ত্রিক আস্থাকেও ক্ষতিগ্রস্ত করে।\nসংলাপে ঢাকা বিশ্ববিদ্যালয়ের সাংবাদিকতা ও গণযোগাযোগ বিভাগের অধ্যাপক ড. শামীম রেজা বলেন, রাজনৈতিক কর্মকাণ্ডে একপক্ষ বাড়তি সুবিধা পায়। অন্যরা বঞ্চিত হয়। এই কাঠামোগত বৈষম্য থেকেই সংঘাত ও সহিংসতার সূচনা হয়।\nঢাকা বিশ্ববিদ্যালয়ের আইন বিভাগের প্রভাষক সাইমী ওয়াদুদ বলেন, বিচারহীনতার সংস্কৃতি সহিংসতাকে প্রাতিষ্ঠানিক রূপ দেয়। শুধু আইন প্রয়োগ নয়, রাজনৈতিক সংস্কার এবং দলগুলোর ভেতরের রাজনৈতিক সংস্কৃতির পরিবর্তন এখন জরুরি।\nসিপিবির কেন্দ্রীয় কমিটির সদস্য ডা. সাজেদুল হক রুবেল বলেন, রাজনৈতিক অর্থনীতির পরিবর্তন ছাড়া সহিংসতার সংস্কৃতি বদলাবে না। রাজনীতিকে রাজনীতিবিদদের জন্য সহজ করতে হবে। কালো টাকার মালিক ও অসৎ আমলাদের রাজনীতিতে প্রবেশ বন্ধ না করতে পারলে সহিংসতা বন্ধ হবে না।\nএনসিপির যুগ্ম আহ্বায়ক ডা. তাজনূভা জাবীন বলেন, রাজনীতিবিদদের উস্কানিমূলক বক্তব্য সরাসরি সহিংসতাকে উস্কে দেয়, অনলাইনে যেমন, অফলাইনেও তেমন। ভোটের প্রার্থীরা যদি একে অন্যের বিরুদ্ধে বিষোদ্গার বন্ধ করে, তাহলে সহিংসতা অনেকটা কমে আসবে। তিনি আরও বলেন, দলগুলোর নেতা নির্বাচনের প্রক্রিয়া গণতান্ত্রিক করা, রাষ্ট্রের সাংবিধানিক পদে নিয়োগ ব্যবস্থাকে রাজনৈতিক দলের প্রভাবমুক্ত করা, নারীর ক্ষমতায়নে কার্যকর উদ্যোগ এবং গণমাধ্যমের নিরপেক্ষতা নিশ্চিত হলে রাজনীতি সংঘাতমুক্ত হবে ।\nজামায়াতে ইসলামীর নির্বাহী পরিষদ সদস্য, সাইফুল আলম খান বলেন, রাজনৈতিক দলের আশ্রয়-প্রশ্রয়ে পুলিশ ও প্রশাসন বেপরোয়া হয়ে ওঠে, এটি বন্ধ করতে হবে। সহিংসতাকারীদের বিরুদ্ধে দলের কঠোর অবস্থান না থাকলে এবং দুর্নীতিকে লাল কার্ড না দেখালে সহিংসতা থামবে না। তিনি আরও বলেন, সকল ধর্মের মানুষের নিরাপত্তা নিশ্চিত করা রাজনৈতিক দলগুলোর দায়িত্ব।\nবিএনপির যুগ্ম মহাসচিব সৈয়দ এমরান সালেহ প্রিন্স বলেন, শান্তি ও স্থিতিশীলতা সব মানুষের চাওয়া। কিন্তু নির্বাচনী প্রক্রিয়া দীর্ঘায়িত হওয়ায় স্বার্থান্বেষী মহল সহিংসতাকে উস্কে দিচ্ছে। হাদী হত্যার পর যা ঘটেছে, তা রাজনৈতিক নয়, এটি পরিকল্পিত মব সন্ত্রাস। তিনি জানান, সংখ্যাগরিষ্ঠতা পেলেও বিএনপি এককভাবে সরকার গঠন করবে না। বিরোধী দলকে সংসদের আসন সংখ্যার ভিত্তিতে মূল্যায়ন করা হবে না।\nএফসিডিও’র আর্থিক সহায়তায় ‘বি-স্পেস’ প্রজেক্টের আওতায় ডেমোক্রেসি ইন্টারন্যাশনাল ও যমুনা টেলিভিশনের আয়োজনে, ‘সংঘাত- সহিংসতা মুক্ত হোক রাজনীতি’ শীর্ষক এই নাগরিক সংলাপটি অনুষ্ঠিত হয়।",
    "scraped_at": "2025-12-24T23:22:03"
  },
  {
    "url": "https://www.jugantor.com/politics/1044534",
    "title": "রুমিন ফারহানার মনোনয়ন ফরম সংগ্রহ",
    "publication_date": "2025-12-24T17:39:26+06:00",
    "keywords": "রুমিন ফারহানা,বিএনপি,ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচনে বিএনপির জোটগতভাবে ছেড়ে দেওয়া ব্রাহ্মণবাড়িয়া-২ আসন থেকে স্বতন্ত্র প্রার্থী হিসেবে প্রতিদ্বন্দ্বিতার জন্য মনোনয়ন ফরম সংগ্রহ করেছেন বিএনপির আন্তর্জাতিক বিষয়ক সহ-সম্পাদক ও সাবেক সংসদ সদস্য ব্যারিস্টার রুমিন ফারহানা।\nবুধবার দুপুরে সরাইল উপজেলা নির্বাহী কর্মকর্তা ও সহকারী রিটার্নিং কর্মকর্তার কার্যালয় থেকে রুমিন ফারহানার পক্ষে সরাইল উপজেলা যুবদলের সাবেক সাংগঠনিক সম্পাদক আলী হোসেন মনোনয়ন ফরমটি সংগ্রহ করেন।\nমনোনয়ন ফরম নেওয়ার সময় সরাইল ও আশুগঞ্জ উপজেলা বিএনপি, যুবদল ও ছাত্রদলের বর্তমান এবং সাবেক কয়েকশ নেতাকর্মী উপস্থিত ছিলেন।\nমনোনয়ন ফরম সংগ্রহের বিষয়ে আলী হোসেন বলেন, আমিসহ কয়েকজন নেতাকর্মীকে মনোনয়ন ফরম নেওয়ার জন্য দায়িত্ব দেওয়া হয়েছে। আমরা আজকে ফরম নিয়েছি৷ পরবর্তী সিদ্ধান্ত ব্যারিস্টার রুমিন ফারহানা নেবেন।\nসরাইল ও আশুগঞ্জ উপজেলা এবং বিজয়নগর উপজেলার বুধন্তি ও চান্দুরা ইউনিয়ন নিয়ে গঠিত ব্রাহ্মণবাড়িয়া-২ আসন থেকে ব্যারিস্টার রুমিন ফারহানা ছাড়াও অন্তত অর্ধ ডজন সম্ভাব্য প্রার্থী বিএনপির মনোনয়ন প্রত্যাশী ছিলেন। তবে এ আসনটি বিএনপি তাদের শরিক দল জমিয়তে উলামায়ে ইসলাম বাংলাদেশের জন্য ছেড়ে দিয়েছে। আসনটিতে বিএনপির সমর্থন নিয়ে প্রতিদ্বন্দ্বিতা করবেন জমিয়তে উলামায়ে ইসলাম বাংলাদেশ- এর সহসভাপতি মাওলানা জুনায়েদ আল হাবীব।\nমঙ্গলবার (২৩ ডিসেম্বর) বিএনপির জোটের প্রার্থী ঘোষণার প্রতিক্রিয়ায় ব্যারিস্টার রুমিন ফারহানা সাংবাদিকদের বলেন, এতো বড় দল (বিএনপি) তাদের নিজস্ব ভালো-মন্দ বুঝতে হয়। যেহেতু জমিয়তে উলামায়ের সঙ্গে তারা জোট করেছে, আসন না দিলে কেমন করে জোট হবে! দল বাধ্য হয়ে আসন দিয়েছে।\nস্বতন্ত্র ভোট করলে দল ব্যবস্থা নেবে কিনা- জানতে চাইলে রুমিন ফারহানা বলেন, যদি ব্যবস্থা নিতে হয় ওনারা নিশ্চয় নেবেন। আমি তো আসলে বাধা দিতে পারব না।",
    "scraped_at": "2025-12-24T23:22:04"
  },
  {
    "url": "https://www.jugantor.com/national/1044533",
    "title": "নির্বাচনে অংশ নিতে পদত্যাগ করছেন অ্যাটর্নি জেনারেল",
    "publication_date": "2025-12-24T17:35:39+06:00",
    "keywords": "ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচনে অংশ নিতে অ্যাটর্নি জেনারেলের পদ ছাড়ার ঘোষণা দিয়েছেন মো. আসাদুজ্জামান।\nবুধবার দুপুরে তিনি সাংবাদিকদের বলেন, ‘আমি ভোট করব। আমি নমিনেশন চেয়েছি। আমি অ্যাটর্নি জেনারেল হিসেবে আছি এখনও। আমার অ্যাটর্নি জেনারেলের পদ ছেড়ে দিয়ে আমি ভোট করব।’\nজানা গেছে, আগামী ২৭ ডিসেম্বর (শনিবার) তিনি অ্যাটর্নি জেনারেলের পদ থেকে পদত্যাগ করবেন।\nএর আগে গত ৫ নভেম্বর সাংবাদিকদের তিনি জানিয়েছিলেন, তিনি ঝিনাইদহ-১ (শৈলকুপা) আসন থেকে ধানের শীষ প্রতীকে নির্বাচন করতে চান।\n২০২৪ সালের ৫ আগস্ট ছাত্র-জনতার অভ্যুত্থানে ফ্যাসিস্ট আওয়ামী লীগ সরকারের পতনের পর ৮ আগস্ট রাষ্ট্রের প্রধান আইন কর্মকর্তা অ্যাটর্নি জেনারেল হিসেবে নিয়োগ পান সুপ্রিম কোর্টের আইনজীবী মো. আসাদুজ্জামান।\nতিনি বিএনপি কেন্দ্রীয় কার্যনির্বাহী কমিটির মানবাধিকার বিষয়ক সম্পাদক এবং দলের চেয়ারপারসন খালেদা জিয়ার উপদেষ্টা ছিলেন।",
    "scraped_at": "2025-12-24T23:22:05"
  },
  {
    "url": "https://www.jugantor.com/corporate-news/1044532",
    "title": "সাধ ও সাধ্যের মধ্যে বাড়ির স্বপ্ন পূরণ করবে আশিয়ান সিটি",
    "publication_date": "2025-12-24T17:30:39+06:00",
    "keywords": "",
    "body": "রাজধানী ঢাকার প্রাণকেন্দ্রে এক হাজার একর জমিতে গড়ে উঠছে আধুনিক আবাসন প্রকল্প ‘আশিয়ান সিটি’। দেশের শীর্ষস্থানীয় আবাসন প্রতিষ্ঠান আশিয়ান গ্রুপ এই প্রকল্প বাস্তবায়ন করছে দক্ষিণখানের কাওলায়, হজরত শাহজালাল আন্তর্জাতিক বিমানবন্দরের বিপরীতে হাজী ক্যাম্পসংলগ্ন এলাকায়।\nপ্রতিষ্ঠানটির কর্মকর্তারা জানিয়েছেন, ঢাকা উত্তর সিটি করপোরেশনের ৪৮ ও ৪৯ নম্বর ওয়ার্ড জুড়ে বিস্তৃত এই প্রকল্পে এখনই বাড়ি নির্মাণের উপযোগী তিন, পাঁচ ও দশ কাঠার প্লট পাওয়া যাচ্ছে। পাশাপাশি শিক্ষা অবকাঠামো নিশ্চিতে প্রকল্প এলাকায় স্কুল, কলেজ, মাদ্রাসা ও বিশ্ববিদ্যালয়ের জন্য নির্ধারিত জায়গা রাখা হয়েছে।\nআশিয়ান গ্রুপ জানিয়েছে, ২০২৭ সালের মধ্যে সম্পূর্ণ প্রকল্পটি শেষ হবে। জমির দাম আকাশচুম্বী হয়ে যাওয়ায় সাধারণ মানুষের জন্য নিজের বাড়ির স্বপ্ন পূরণ কঠিন হয়ে পড়েছে। সেই বাস্তবতায় ‘আশিয়ান সিটি’ প্রকল্প সকল শ্রেণি-পেশার মানুষের সাধ ও সাধ্যের মধ্যে পরিকল্পিত আবাসন গড়ে তোলার সুযোগ তৈরি করছে।\nআশিয়ান গ্রুপের উপব্যবস্থাপনা পরিচালক মো. সাইফুল ইসলাম বলেন, ‘আমরা চাইছি এমন একটি আবাসিক প্রকল্প তৈরি করতে, যেখানে সাধ ও সাধ্যের মধ্যে সবাই নিজস্ব বাড়ির স্বপ্ন পূরণ করতে পারবেন। ‘আশিয়ান সিটি’ সেই লক্ষ্য নিয়েই এগোচ্ছে।’\nমেলা উপলক্ষে গ্রাহকদের জন্য থাকছে বুকিং দিলেই গোল্ড কয়েন, ডাউন পেমেন্ট পরিশোধ সাপেক্ষে  আইফোন, ম্যাক ল্যাপটপ ও ফোর কে স্মাট টিভি।\nএছাড়াও এককালীন পেমেন্ট পরিশোধ সাপেক্ষে ব্রান্ড নিউ গাড়ী, রয়েল এনফিল্ড মোটরবাইক ও ডায়মন্ড হার। এ অফার মেলা চলাকালীন থেকে আগামী ৩১ ডিসেম্বর পর্যন্ত চলবে।\nআমরা গ্রাহকদের আস্থায় বিশ্বাস করি, আমরা তাদের কথা শুনি, তাদের চাহিদাগুলি প্রত্যাশা করি এবং অনুকূলভাবে কাজ করি। আমরা নির্ভরযোগ্যতা, নমনীয়তা এবং প্রতিক্রিয়াশীলতার মাধ্যমে উদ্ভাবনী পণ্য ও পরিষেবা প্রদানের মাধ্যমে গ্রাহকদের আস্থা অর্জন করতে চাই। ফলস্বরূপ, আমরা বিশ্বাস করি যে আর্থিক বৃদ্ধি এবং শক্তি স্বাভাবিকভাবেই আসবে। আমরা আমাদের জমি প্রকল্পের মাধ্যমে তুলনামূলকভাবে কম দামে আবাসনের জন্য গ্রাহকের মৌলিক চাহিদা পূরণে অংশীদার হতে চাই।\nআবাসন ছাড়াও, আশিয়ান গ্রুপ স্বাস্থ্যসেবার মতো আরও কিছু গুরুত্বপূর্ণ ক্ষেত্রেও বিনিয়োগ করেছে। আশিয়ান সিটি সংলগ্ন এলাকায় সকল আধুনিক সুযোগ-সুবিধা সম্বলিত আশিয়ান হাসপাতাল ইতোমধ্যেই চালু করা হয়েছে। আশিয়ান মেডিকেল কলেজ হাসপাতাল একটি আধুনিক, সুসজ্জিত এবং সজ্জিত কলেজ ও হাসপাতাল যেখানে কেবিন, জেনারেল ওয়ার্ড, কনসালটেন্ট চেম্বার, অপারেশন থিয়েটার, আইসিইউ, সিসিইউ, ক্যাথ ল্যাব, ডেন্টাল ইউনিট, ডায়ালাইসিস ইউনিট, আধুনিক ডায়াগনস্টিক ল্যাব, কোভিড-১৯ ইউনিট, ২৪ ঘণ্টা জরুরি পরিষেবা রয়েছে।\nসরকার হাসপাতালের সঙ্গে যুক্ত হওয়ার জন্য একটি মেডিকেল কলেজ অনুমোদন করেছে। আশিয়ান এডুকেশন সিটি প্রকল্পের আওতায় আশিয়ান সিটি সংলগ্ন স্কুল, কলেজ এবং বিশ্ববিদ্যালয় প্রতিষ্ঠার পরিকল্পনা চলছে। আশিয়ান ফুড অ্যান্ড বেভারেজ ইন্ডাস্ট্রিজ লিমিটেড মানুষের দৈনন্দিন চাহিদা মেটাতে নেক্সাস ড্রিংকিং ওয়াটার, আশিয়ান টিস্যু, আটা, ময়দা, তেল এবং অন্যান্য পণ্য উৎপাদন করছে।",
    "scraped_at": "2025-12-24T23:22:07"
  },
  {
    "url": "https://www.jugantor.com/national/1044531",
    "title": "আপাতত নির্বাচনে অংশ নিতে পারছেন না মান্না",
    "publication_date": "2025-12-24T17:10:01+06:00",
    "keywords": "মাহমুদুর রহমান মান্না,নাগরিক ঐক্য",
    "body": "ঋণ খেলাপির তালিকা থেকে নাম বাদ দেওয়ার নির্দেশনা চেয়ে নাগরিক ঐক্যের সভাপতি মাহমুদুর রহমান মান্নার রিট খারিজ করে দিয়েছেন হাইকোর্ট। এর ফলে আসন্ন জাতীয় সংসদ নির্বাচনে তার অংশগ্রহণের সুযোগ থাকছে না বলে জানিয়েছেন রাষ্ট্রপক্ষের আইনজীবী।\nবুধবার (২৪ ডিসেম্বর) বিচারপতি মো. বজলুর রহমান ও বিচারপতি মো. মনজুর আলমের সমন্বয়ে গঠিত হাইকোর্ট বেঞ্চ এ আদেশ দেন। আদালতে মান্নার পক্ষে শুনানি করেন জ্যেষ্ঠ আইনজীবী আহসানুল করিম ও ব্যারিস্টার জ্যোর্তিময় বড়ুয়া। রাষ্ট্রপক্ষে শুনানি করেন ডেপুটি অ্যাটর্নি জেনারেল শফিকুর রহমান।\nএ প্রসঙ্গে ডেপুটি অ্যাটর্নি জেনারেল শফিকুর রহমান গণমাধ্যমকে বলেন, বাংলাদেশ ব্যাংকের ঋণ খেলাপির তালিকা থেকে নাম বাদ চেয়ে নাগরিক ঐক্যের সভাপতি মাহমুদুর রহমান মান্না রিট করেছিলেন। আদালত রিট আবেদনটি খারিজ করে দিয়েছেন। এর ফলে তিনি নির্বাচনে অংশ নিতে পারবেন না।\nমান্নার আইনজীবী ব্যারিস্টার জ্যোতির্ময় বড়ুয়া বলেন, হাইকোর্টের রিট খারিজের আদেশের বিরুদ্ধে আমরা আপিল করবো।\nএর আগে ১০ ডিসেম্বর নাগরিক ঐক্যের সভাপতি মাহমুদুর রহমান মান্নার নেতৃত্বাধীন প্রতিষ্ঠান আফাকু কোল্ড স্টোরেজ লিমিটেডের কাছে খেলাপি ৩৮ কোটি ৪ লাখ ৭৬ হাজার টাকা আদায়ে ‘কল ব্যাক নোটিশ’ জারি করে ইসলামী ব্যাংক বাংলাদেশ লিমিটেডের বগুড়া বড়গোলা শাখা। মান্না ও তার দুই অংশীদারের ঠিকানায় পাঠানো এই নোটিশে ১৮ ডিসেম্বরের মধ্যে বকেয়া পরিশোধের নির্দেশ দেওয়া হয়।\nনির্ধারিত সময়ের মধ্যে বকেয়া পরিশোধ না করলে তাদের বিরুদ্ধে আইনগত ব্যবস্থা নেওয়া হবে বলে উল্লেখ করা হয়। শাখা প্রধান তৌহিদ রেজার স্বাক্ষরিত নোটিশটি প্রতিষ্ঠানটির চেয়ারম্যান, নাগরিক ঐক্যের সভাপতি মাহমুদুর রহমান মান্না এবং ব্যবস্থাপনা পরিচালক এবিএম নাজমুল কাদির শাজাহান চৌধুরীর ঠিকানায় পাঠানো হয়।",
    "scraped_at": "2025-12-24T23:22:08"
  },
  {
    "url": "https://www.jugantor.com/politics/1044530",
    "title": "২৯ ঘণ্টায় কত টাকা পেলেন তাসনিম জারা",
    "publication_date": "2025-12-24T16:51:24+06:00",
    "keywords": "ডা. তাসনিম জারা",
    "body": "ঢাকা-৯ আসনের এমপি প্রার্থী ও জাতীয় নাগরিক পার্টির সিনিয়র যুগ্ম সদস্যসচিব ডা. তাসনিম জারার নির্বাচনি তহবিল সংগ্রহের লক্ষ্যমাত্রা পূরণ হয়েছে মাত্র ২৯ ঘণ্টায়। মঙ্গলবার (২৩ ডিসেম্বর) দিবাগত রাত আড়াইটার দিকে নিজের ভেরিফায়েড ফেসবুক পেজে দেওয়া এক পোস্টে এ তথ্য জানান ডা. তাসনিম জারা।\nতিনি বলেন, এ সময়ের মধ্যে প্রায় ৪৭ লাখ টাকা অনুদান সংগ্রহ হওয়ায় আপাতত আর কোনো অনুদান গ্রহণ করা হচ্ছে না।\nতাসনিম জারা বলেন, আমাদের ফান্ড রেইজিংয়ের লক্ষ্যমাত্রা প্রায় ৪৭ লাখ টাকা আপনারা মাত্র ২৯ ঘণ্টায় পূরণ করে ফেলেছেন। এই অভূতপূর্ব সাড়া পুরোনো রাজনৈতিক ধারার মূলে কাঁপন ধরিয়ে দিয়েছে। আপনাদের সবাইকে অসংখ্য ধন্যবাদ। আমরা আর কোনো অনুদান গ্রহণ করছি না।\nডা. তাসনিম জারা বলেন, এখন শুরু হচ্ছে আসল লড়াই। অধিকাংশ প্রার্থী এই নির্বাচনে ১০ থেকে ৫০ কোটি টাকা খরচ করবেন। অনেকে মনে করেন টাকা দিয়ে ভোট কেনা যায়। কিন্তু তারা একটি বিষয় ভুলে যান, আমাদের সঙ্গে আছেন আপনারা, যারা নতুন বাংলাদেশ গড়ার প্রত্যয়ে নিজের পকেটের টাকাও খরচ করতে প্রস্তুত।\nতিনি বলেন, ঢাকা ৯ আসনে প্রায় পাঁচ লাখ ভোটার রয়েছেন। একজন প্রার্থী হিসেবে দিনে ১২ ঘণ্টা হেঁটে প্রতিটি পরিবারের সঙ্গে পাঁচ মিনিট করেও কথা বললে সর্বোচ্চ ১০০ থেকে ১১০টি পরিবারের কাছে পৌঁছানো সম্ভব। পুরো নির্বাচনি সময়ে বড়জোর চার হাজার পরিবারের সঙ্গে সরাসরি কথা বলা যাবে। ফলে কয়েক লাখ পরিবারের কাছে বার্তা পৌঁছাবে না।\nতিনি আরও বলেন, আমরা টাকার রাজনীতি প্রত্যাখ্যান করতে এসেছি, তাই পেইড কর্মী নিয়োগ দেওয়া হবে না। মানুষের কাছে বার্তা পৌঁছাতে স্বেচ্ছাসেবকদের ভূমিকাই হবে সবচেয়ে গুরুত্বপূর্ণ।\nএনসিপির এই সিনিয়র যুগ্ম সদস্যসচিব বলেন, অনেকেই ঢাকা ৯ এর ভোটার না হলেও তাদের আত্মীয়, বন্ধু, সহকর্মী বা পরিচিত কেউ না কেউ এই এলাকায় থাকেন। পরিচিত মানুষের একটি কথা পোস্টার, ব্যানার বা অর্থ খরচ করে চালানো প্রচারণার চেয়ে অনেক বেশি কার্যকর হতে পারে। আমি এই ক্যাম্পেইনে নিয়ম মেনে পোস্টার লাগাইনি। অন্য প্রার্থীরা লাগিয়েছেন। এই অসমতা কাটাতেও আপনার একটা ফোন কল সাহায্য করতে পারে।\nএছাড়া আপনাদের কাছে আমার আরও দুইটি সুনির্দিষ্ট আহ্বান আছে:\n১. সপ্তাহে মাত্র ৪-৮ ঘণ্টা সময় দিন আমাদের হয়ে মানুষের দ্বারে দ্বারে যাওয়ার জন্য। আপনার দুটি কথা একটি পেইড বিলবোর্ডের চেয়ে হাজার গুণ শক্তিশালী হবে। একা একা নয়, আপনি ট্রেইনিং নিয়ে একটি টিমের সঙ্গে এই কাজটি করবেন।\n২. পোলিং এজেন্ট হিসেবে কিংবা নির্বাচনের দিন ভোটারদের সহায়তা করতে আমাদের টিমে যোগ দিন। এক্ষেত্রেও আপনি ট্রেনিং নিয়ে একটি গ্রুপের অংশ হয়ে কাজ করবেন। ভোটের দিন প্রতিটি বুথে আমাদের এমন সাহসী মানুষ প্রয়োজন যারা অন্যায়ের সামনে মাথা নত করবেন না। আমরা এক সঙ্গে প্রমাণ করব, জনগণের সম্মিলিত শক্তির সামনে কোটি কোটি কালো টাকা কতটা অসহায়।\nতিনি আরও বলেন, শুরু থেকেই আমি প্রতিশ্রুতি দিয়েছি যে, এই ফান্ডের প্রতিটি পয়সার হিসাব হবে স্বচ্ছ। এই স্বচ্ছতা নিশ্চিত করতে আমরা নিচের পদক্ষেপগুলো মেনে চলছি:\n১. আমরা কোনো ক্যাশ ডোনেশন গ্রহণ করছি না। প্রতিটি অনুদান একটি মাত্র বিকাশ ও একটি মাত্র ব্যাংক অ্যাকাউন্টে আসছে, যার রেকর্ড সরাসরি বাংলাদেশ ব্যাংক দ্বারা নিয়ন্ত্রিত। এটি ভবিষ্যতে যাচাই করা যাবে।\n২. কোন মাধ্যমে কত টাকা আসছে, তা আমরা আপনাদের নিয়মিত জানাচ্ছি। এই সমস্ত নথিপত্র আমরা নির্বাচন কমিশনের কাছে জমা দেব, যাতে তারা পূর্ণ স্বচ্ছতা যাচাই করতে পারে।\n৩. আমরা যে বিকাশ এবং ব্যাংক অ্যাকাউন্টে অনুদান নিচ্ছি, সেখানে আমাদের ব্যক্তিগত কোনো লেনদেন করা হয় না। অ্যাকাউন্ট দুইটি নতুন। হিসাব শূন্য থেকে শুরু হয়েছে। এই অ্যাকাউন্টগুলোর ব্যালেন্সের ১০০% অর্থই আপনাদের অনুদান। এতে করে অন্য কোনো টাকা এখানে মিশে যাওয়ার বা হিসাব গোলমাল হওয়ার কোনো সুযোগ নেই।\n৪। সংগৃহীত অর্থ ঠিক কোন কোন খাতে কতটুকু ব্যয় করা হবে, তা স্পষ্ট করে আপনাদের সামনে তুলে ধরা হবে।",
    "scraped_at": "2025-12-24T23:22:09"
  },
  {
    "url": "https://www.jugantor.com/country-news/1044529",
    "title": "৫৪ লাখ টাকা মূল্যের ভারতীয় মদ উদ্ধার",
    "publication_date": "2025-12-24T16:19:21+06:00",
    "keywords": "ভৈরব",
    "body": "ভৈরবে ৫৪ লাখ টাকা মূল্যের ১৬৪৮ বোতল ভারতীয় মদ উদ্ধার করেছে র‍্যাব সদস্যরা। এ সময় মদ পরিবহণ করা একটি ডাবল কেবিন পিকআপ গাড়ি (ঢাকা মেট্রো-ঠ-১৪-১৩৮৬) জব্দ করা হয়।\nমঙ্গলবার (২৩ ডিসেম্বর) রাত সাড়ে ৮টার দিকে ঢাকা-সিলেট মহাসড়কের নাটাল মোড় এলাকার ভৈরবপুর উত্তরপাড়ার রেনেটা কোম্পানির অফিসের সামনে গাড়ী থেকে এসব মদ উদ্ধার করা হয়। তবে ঘটনার সময় মাদক ব্যবসায়ীকে গ্রেফতার করতে পারেনি।\nউদ্ধারকৃত মদের মূল্য ৫৪ লাখ ৪০০ টাকা বলে র‍্যাব জানায়। এ ব্যাপারে ভৈরব থানায় একটি মামলা করা হয়।\nমঙ্গলবার রাত ১০টায় ভৈরব র‍্যাব-১৪ ক্যাম্পের কমান্ডার সিনিয়র এএসপি তপন সরকার এক প্রেস ব্রিফিংয়ে জানান, রাত ৮টার দিকে ঢাকা-সিলেট মহাসড়কের নাটাল মোড় এলাকায় ঢাকাগামী একটি ডাবল কেবিন পিকআপকে র‍্যাব সদস্যরা থামতে সিগনাল দিলে চালক গাড়িটি না থামিয়ে ভৈরবপুর উত্তরপাড়া এলাকার রাস্তায় ঢুকে পড়েন। এ সময় গাড়ি রাস্তায় ফেলে চালক ও মাদক ব্যবসায়ীরা পালিয়ে যান। পরে টহলরত র‍্যাব সদস্যরা গাড়িটি তল্লাশি করে ভারতীয় ১৬৪৮ বোতল মদ উদ্ধার করেন। উদ্ধারকৃত মদের মূল্য ৫৪ লাখ টাকা বলে তিনি জানান।আরও পড়ুনআরও পড়ুনপিকআপভ্যান-মোটরসাইকেলের সংঘর্ষে প্রাণ গেল দুই বন্ধুর\nএসব মদ হবিগঞ্জের সীমান্তবর্তী এলাকা থেকে ঢাকায় যাচ্ছিল বলে র‍্যাব সদস্যরা জানতে পারেন। উদ্ধারকৃত মদ ও গাড়ি জব্দ করে ভৈরব থানায় জমা করার পর এ বিষয়ে একটি মামলা করা হয়।\nভৈরব থানার ওসি মো. আতাউর রহমান আকন্দ জানান, এ বিষয়ে ভৈরব র‍্যাব ক্যাম্পের পক্ষ থেকে একটি মামলা করা হয়েছে। জব্দকৃত মদ ও গাড়িটি থানায় হস্তান্তর করেছে।",
    "scraped_at": "2025-12-24T23:22:10"
  },
  {
    "url": "https://www.jugantor.com/politics/1044528",
    "title": "শরিকদের সঙ্গে বিএনপির সমঝোতা, মান্না-সাকি-নুররা কে কোন আসনে",
    "publication_date": "2025-12-24T16:13:19+06:00",
    "keywords": "বিএনপি,নুরুল হক নুর,মির্জা ফখরুল,মাহমুদুর রহমান মান্না",
    "body": "আসন্ন ত্রয়োদশ সংসদ নির্বাচন সামনে রেখে ‘যুগপৎ’ আন্দোলনের শরিক সাতটি দলের সঙ্গে সমঝোতায় আরও আটটি আসন ছেড়ে দিয়েছে বিএনপি। বুধবার (২৪ ডিসেম্বর) দুপুরে গুলশানে দলের চেয়ারপারসনের কার্যালয়ে এক সংবাদ সম্মেলনে বিএনপি মহাসচিব মির্জা ফখরুল ইসলাম আলমগীর এই তালিকা ঘোষণা করেন।\nসমঝোতার আসনগুলোর মধ্যে বগুড়া-২ আসনে নাগরিক ঐক্যের সভাপতি মাহমুদুর রহমান মান্না, পিরোজপুর-১ আসনে জাতীয় পার্টি (কাজী জাফর) মোস্তফা জামাল হায়দার, নড়াইল-২ আসনে এনপিপির চেয়ারম্যান ফরিদুজ্জামান ফরহাদ, যশোর-৫ আসনে ইসলামী ঐক্য জোটের মুফতি রশিদ বিন ওয়াক্কাস, পটুয়াখালীর-৩ আসনে গণঅধিকার পরিষদের সভাপতি নুরুল হক নুর, ঝিনাইদহ-৪ গণঅধিকার পরিষদের সাধারণ সম্পাদক রাশেদ খান, ঢাকা-১২ আসনে বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক এবং ব্রাহ্মণবাড়িয়া-৬ আসনে গণসংহতি আন্দোলনের প্রধান সমন্বয়কারী জোনায়েদ সাকি।\nশরিকদের সঙ্গে যেসব আসনে সমঝোতা হবে, সেখানে বিএনপি কোনো প্রার্থী দেবে না। যেসব শরিক দলকে সমঝোতার মাধ্যমে নির্দিষ্ট আসন দেওয়া হবে, তারা কেবল সেগুলোতেই প্রার্থী হবেন, অন্য কোথাও না। এই শর্তে বিএনপি আসন সমঝোতা করতে চাইছে। এছাড়া বিএনপিতে যোগ দিয়ে ধানের শীষ প্রতীকে ভোট করাকে বিএনপি বেশি প্রাধান্য দিচ্ছে বলেও জানা গেছে।\n২০১৪ এবং ২০২৪ সালে নির্বাচন বর্জন করে বিএনপি। আর ২০১৮ সালে নির্বাচনে অংশ নিলেও পুরোপুরি মাঠে থাকতে পারেনি দলটি।\nআরও পড়ুনআরও পড়ুনশরিকদের আরও ৮ আসন ছেড়ে দিল বিএনপি\nসংশ্লিষ্ট সূত্র বলছে, এই পরিস্থিতিতে দলটিতে মনোনয়নপ্রত্যাশীর সংখ্যা অনেক বেশি। পাশাপাশি ফ্যাসিবাদী শাসনের ১৫ বছরে নির্যাতন–নিপীড়নের শিকার নেতাদের মধ্যে নির্বাচনে প্রার্থী হওয়ার আগ্রহও বেড়েছে। এসব কারণে এবার যুগপৎ আন্দোলনের শরিকদের আসন ছাড় দেওয়ার বিষয়ে বিএনপির শীর্ষ নেতৃত্বকে সতর্কভাবে সিদ্ধান্ত নিতে হচ্ছে।\nবাংলাদেশ লিবারেল ডেমোক্রেটিক পার্টির (এলডিপি) চেয়ারম্যান শাহাদাত হোসেন সেলিম নিজের দল বিলুপ্ত করে বিএনপিতে যোগ দিয়েছেন। পরে তাকে লক্ষ্মীপুর-১ (রামগঞ্জ) আসনে বিএনপির প্রার্থী হিসেবে ঘোষণা করা হয়।\nবাংলাদেশ জাতীয় দলের চেয়ারম্যান সৈয়দ এহসানুল হুদাও নিজের দল বিলুপ্ত করে বিএনপিতে যোগ দিয়েছেন। তিনি কিশোরগঞ্জ-৫ আসনে নির্বাচনে অংশ নিতে চান। এখনো আনুষ্ঠানিক ঘোষণা না দিলেও তার প্রার্থিতার বিষয়ে বিএনপি ইতিবাচক।\nবিএনপি এ পর্যন্ত দুই দফায় ২৭২টি আসনে দলীয় সম্ভাব্য প্রার্থীর নাম ঘোষণা করেছে। বাকি ২৮টি থেকে সমঝোতার মাধ্যমে শরিকদের আসন ঠিক করা হবে। এর মধ্যে গতকাল জমিয়তকে চারটি আসন দেওয়া হয়।\nসেগুলোর মধ্যে জমিয়তে উলামায়ে ইসলাম বাংলাদেশের আমির উবায়দুল্লাহ ফারুক সিলেট-৫, দলের মহাসচিব মঞ্জুরুল ইসলাম আফেন্দি নীলফামারী-১, জুনায়েদ আল হাবিব ব্রাহ্মণবাড়িয়া-২, মনির হোসেন কাসেমী নারায়ণগঞ্জ-৪ আসনে প্রার্থী হবেন। এছাড়া লিবারেল ডেমোক্রেটিক পার্টির (এলডিপি) মহাসচিব, সাবেক প্রতিমন্ত্রী ও বীর মুক্তিযোদ্ধা ড. রেদোয়ান আহমেদ কুমিল্লা-৭ আসনে নির্বাচনে অংশগ্রহণ করবেন।",
    "scraped_at": "2025-12-24T23:22:11"
  },
  {
    "url": "https://www.jugantor.com/entertainment/1044527",
    "title": "হেমার জন্য ভীষণ খারাপ লাগছে: মমতাজ",
    "publication_date": "2025-12-24T16:11:33+06:00",
    "keywords": "বলিউড",
    "body": "একসময় বলিউডে অভিনেতা ধর্মেন্দ্র ও অভিনেত্রী মমতাজ জুটি একের পর এক হিট সিনেমা উপহার দিয়েছেন। ধর্মেন্দ্রের অসুস্থতার খবর পেয়ে হাসপাতালে ছুটে গিয়েছিলেন অভিনেত্রী। শেষবার চোখের দেখা দেখে নেন তিনি। এর কয়েক দিন পরেই অভিনেতার মৃত্যু হয়।\nসম্প্রতি কিংবদন্তি বর্ষীয়ান অভিনেতা ধর্মেন্দ্রের মৃত্যুতে হেমা মালিনীর প্রতি দুঃখ প্রকাশ করেছিলেন অভিনেত্রী মমতাজ। ২০২১ সালে ধর্মেন্দ্রের সঙ্গে তার বাড়িতে শেষ বার দেখা হয়েছিল অভিনেত্রীর। মমতাজের এখনো মনে রয়েছে সেই সাক্ষাতের কথা।\nতিনি বলেন, কী সুন্দর ছিল সেই দিনটি। সেই সময়ে তার প্রথম স্ত্রীর সঙ্গে দেখা হয়। তিনি বলেন, খুব ভালো ব্যবহার করেছিলেন তিনি। আমাদের নাস্তা দেন। যখন হাসপাতালে অভিনেতা ভর্তি ছিলেন, তখনও কী সুন্দর লাগছিল। ভেবেছিলাম সুস্থ হয়ে যাবে।আরও পড়ুনআরও পড়ুনজেমস ক্যামেরনের বিশ্ববিখ্যাত ‘অ্যাভাটার’ সিনেমায় গোবিন্দ\nমমতাজ বলেন, ‘হেমার জন্য ভীষণ খারাপ লাগছে। কারণ এই একটিমাত্র পুরুষকেই সারাজীবন ভালোবেসেছে হেমা। তার জীবনে যে শূন্যতা তৈরি হলো, সেটি ভাষায় বোঝানো যাবে না।",
    "scraped_at": "2025-12-24T23:22:13"
  },
  {
    "url": "https://www.jugantor.com/entertainment/1044526",
    "title": "জেমস ক্যামেরনের বিশ্ববিখ্যাত ‘অ্যাভাটার’ সিনেমায় গোবিন্দ",
    "publication_date": "2025-12-24T15:58:40+06:00",
    "keywords": "বলিউড",
    "body": "হলিউড নির্মাতা জেমস ক্যামেরনের বিশ্ববিখ্যাত ‘অ্যাভাটার’ ফ্র্যাঞ্চাইজি নিয়ে বরাবরই দর্শকদের মধ্যে উন্মাদনা তুঙ্গে। তবে সম্প্রতি ‘অ্যাভাটার: ফায়ার অ্যান্ড অ্যাশ’ ঘিরে সামাজিক মাধ্যমে একটি ভিডিও ভাইরাল হয়েছে, যা দেখে অবাক হয়েছেন সিনেমাপ্রেমীরা। সেই ভিডিওতে দেখা গেছে, নীল রঙে ঢাকা শরীরে লম্বা চুল নিয়ে ক্যামেরার সামনে দাঁড়িয়ে আছেন বলিউডের জনপ্রিয় অভিনেতা গোবিন্দ।\nএরপরই সামাজিক মাধ্যমে নেটিজেনদের মনে প্রশ্ন— তবে কি সত্যিই হলিউডের এই মেগাপ্রজেক্টে অভিনয় করছেন ‘হিরো নম্বর ওয়ান’? ভাইরাল হওয়া ভিডিওটি দেখে সাধারণ ভক্তদের মনে বিভ্রান্তি তৈরি হলেও অনুসন্ধানে জানা গেছে এর আসল খবর।\nএর আগে ২০১৯ সালে এক সাক্ষাৎকারে গোবিন্দ দাবি করে বলেছিলেন, ২০০৯ সালে মুক্তিপ্রাপ্ত প্রথম ‘অ্যাভাটার’ সিনেমায় অভিনয়ের প্রস্তাব তিনি পেয়েছিলেন। জেমস ক্যামেরন নিজেই তাকে সেই সিনেমার নাম প্রস্তাব করেছিলেন। তিনি বলেন, তবে দীর্ঘ সময় মেকআপ নিয়ে থাকার কারণে এবং সময়ের অভাবে তিনি সেই প্রস্তাবটি ফিরিয়ে দিয়েছিলেন।আরও পড়ুনআরও পড়ুনশব্দের কারসাজিতে ভাগ্য বদলে যায়: অক্ষয়\nগোবিন্দর সেই পুরোনো দাবি কেন্দ্র করেই কোনো এক নেটিজেন এআই প্রযুক্তি ব্যবহার করে তাকে ‘অ্যাভাটার’ লুকে সাজিয়েছেন, যা এখন বিনোদনপাড়ায় আলোচনার কেন্দ্রবিন্দুতে পরিণত হয়েছে।\nভিডিওটি মূলত কৃত্রিম বুদ্ধিমত্তা দিয়ে তৈরি করা হয়েছে। বাস্তবের সঙ্গে এর কোনো সম্পর্ক নেই এবং জেমস ক্যামেরনের আসন্ন সিনেমায় গোবিন্দর অভিনয়ের খবরটিও শুধুই গুজব। তবে হঠাৎ করে কেন হলিউড সিনেমার সঙ্গে গোবিন্দর নাম জড়িয়ে এমন ভিডিও তৈরি হলো, সেটিই মজার বিষয়।",
    "scraped_at": "2025-12-24T23:22:14"
  },
  {
    "url": "https://www.jugantor.com/national/1044525",
    "title": "জুলাইয়ে চানখারপুলে ৬ হত্যা মামলার রায় ২০ জানুয়ারি",
    "publication_date": "2025-12-24T15:54:21+06:00",
    "keywords": "আন্তর্জাতিক অপরাধ ট্রাইব্যুনাল,জুলাই গণঅভ্যুত্থান",
    "body": "আগামী ২০ জানুয়ারি চানখারপুলে আনাসসহ ছয়জনকে হত্যা মামলার রায় ঘোষণা করবে আন্তর্জাতিক অপরাধ ট্রাইব্যুনাল।\nবুধবার (২৪ ডিসেম্বর) আন্তর্জাতিক অপরাধ ট্রাইব্যুনাল রায়ের এ দিন ধার্য করে।\nএ মামলায় গ্রেফতার হওয়া চার আসামি হলেন- শাহবাগ থানার সাবেক ওসি (অপারেশন) মো. আরশাদ হোসেন, কনস্টেবল মো. সুজন মিয়া, মো. ইমাজ হোসেন ইমন ও মো. নাসিরুল ইসলাম।\nপলাতক রয়েছেন- সাবেক ডিএমপি কমিশনার হাবিবুর রহমান, ডিএমপির সাবেক যুগ্ম কমিশনার সুদীপ কুমার চক্রবর্তী, রমনা অঞ্চলের সাবেক অতিরিক্ত উপ-কমিশনার শাহ আলম মো. আখতারুল ইসলাম ও রমনা অঞ্চলের সাবেক সহকারী কমিশনার মোহাম্মদ ইমরুল।আরও পড়ুনআরও পড়ুনগ্রেফতারের পর আতাউর রহমান বিক্রমপুরী কারাগারে\nউল্লেখ্য যে, গত ১৪ জুলাই চানখারপুলের মামলাটির পলাতক চার আসামিসহ আটজনের বিরুদ্ধে অভিযোগ গঠন করে বিচার শুরুর আদেশ দেন আন্তর্জাতিক অপরাধ ট্রাইব্যুনাল।\n২০২৪ সালের ৫ আগস্ট চানখারপুল এলাকায় শিক্ষার্থীদের শান্তিপূর্ণ আন্দোলনে গুলি চালায় পুলিশ। এতে বহু হতাহতের ঘটনার পাশাপাশি শাহরিয়ার খান আনাস, শেখ জুনায়েদ, মো. ইয়াকুব, মো. রাকিব হাওলাদার, মো. ইসমামুল হক ও মানিক মিয়া শাহরিক নিহত হন।",
    "scraped_at": "2025-12-24T23:22:15"
  },
  {
    "url": "https://www.jugantor.com/entertainment/1044524",
    "title": "দেবের আগামী সিনেমার খবর ফাঁস, এবার কোন রূপে ফিরছেন অভিনেতা",
    "publication_date": "2025-12-24T15:53:45+06:00",
    "keywords": "দেব,টালিউড",
    "body": "একের পর এক খবরের শিরোনামে থাকেন টালিউড অভিনেতা দীপক অধিকারী দেব। বড়দিনে জন্মদিন তার। গত কয়েক বছর ধরে এ সময়ে মুক্তি পায় তার সিনেমা। এ বছরও সেই তালিকায় ‘প্রজাপতি ২’ মুক্তির দিনক্ষণ ঠিক হয়েছে। দিন যতই এগোচ্ছে, সিনেমার প্রচারও জোরদার হচ্ছে। অগ্রিম টিকিট হাউসফুল। এর মধ্যেই গুঞ্জন— ‘প্রজাপতি ২’ সিনেমা মুক্তির আগেই আগামী ছবির খবর ফাঁস। এবার কোন রূপে ফিরছেন তিনি? নায়িকাই বা কে?\nজানা গেছে, ১৯৯৫ সালে সময়মতো অ্যাম্বুলেন্স না পাওয়ায় সঠিক চিকিৎসা পাননি পদ্মশ্রী পাওয়া ‘অ্যাম্বুলেন্স দাদা’ করিমুল হকের মা। যার ফলে তার মৃত্যু হয়। এরপরেই করিমুল নিজের বাইককে ‘অ্যাম্বুলেন্স’-এ পরিণত করেন। এলাকার বাসিন্দাদের সেবাকর্মে নিজেকে নিয়োজিত করেছিলেন জলপাইগুড়ির করিমুল। প্রত্যন্ত গ্রামের দুস্থ ও অসুস্থ রোগীকে বিনামূল্যে হাসপাতালে পৌঁছে দিতেন তিনি। জলপাইগুড়ির চা বাগান এলাকার গরিব শ্রমিকদের দ্রুত হাসপাতালে পৌঁছে দেওয়ার দায়িত্ব নেন। নিঃস্বার্থ সেবার জন্য ২০১৭ সালে তিনি ‘পদ্মশ্রী’ সম্মানে ভূষিত হন। এমন বাস্তবধর্মী কাহিনি নিয়েই নির্মাণ করা হবে ‘অ্যাম্বুলেন্স দাদা’ সিনেমা।আরও পড়ুনআরও পড়ুনকৌশিক সেনের সঙ্গে ‘জড়িয়ে গেলেন’ প্রিয়াংকা, প্রকাশ্যে এলো ছবি\nজানা গেছে, আগস্টে দেব সেই পদ্মশ্রী ‘অ্যাম্বুলেন্স দাদা’ হয়ে বড়পর্দায় ফিরবেন। তার আগামী সিনেমার নায়িকাও নাকি প্রাথমিকভাবে নির্বাচিত। এবারেও নায়ক তার বিপরীতে ছোটপর্দার জনপ্রিয় এক নায়িকাকেই পছন্দ করেছেন। সব ঠিক থাকলে তার পরের সিনেমার সম্ভাব্য নায়িকা নাকি ছোটপর্দার অঙ্কিতা মল্লিক। যদিও এ বিষয়ে মুখে খোলেননি অভিনেত্রী।",
    "scraped_at": "2025-12-24T23:22:16"
  },
  {
    "url": "https://www.jugantor.com/entertainment/1044523",
    "title": "শব্দের কারসাজিতে ভাগ্য বদলে যায়: অক্ষয়",
    "publication_date": "2025-12-24T15:48:56+06:00",
    "keywords": "অক্ষয় কুমার,বলিউড",
    "body": "বলিউডের ‘খিলাড়ি’ খ্যাত অভিনেতা অক্ষয় কুমার দীর্ঘ প্রতীক্ষার অবসান ঘটিয়ে আবার ছোটপর্দায় ফিরছেন। তবে এবার কোনো সাধারণ শো নয়, বিশ্বখ্যাত গেম শো ‘হুইল অব ফরচুন’-এর ভারতীয় সংস্করণ নিয়ে হাজির হচ্ছেন তিনি। মার্কিন যুক্তরাষ্ট্রের এক নম্বর এ রিয়েলিটি শোটি এবার ভারতীয় দর্শকদের মাতিয়ে তুলতে প্রস্তুত।\nইতোমধ্যে অনুষ্ঠানটির একটি চমকপ্রদ প্রোমো সামাজিক মাধ্যমে প্রকাশ্যে এসেছে। সেখানে দেখা গেছে, অক্ষয়কে তার জনপ্রিয় ‘তিস মার খান’ লুকে। কীভাবে শব্দের কারসাজিতে ভাগ্য বদলে যায়, তাই এ রিয়েলিটি শোর মূল আকর্ষণ।  এক ধনকুবের তার উইলে ছেলের নাম ‘রাম’ লিখতে গিয়ে ভৃত্য রামুর কৌশলে তা ‘রামু’ হয়ে যায়, আর নিমিষেই পাল্টে যায় সম্পত্তির মালিকানা—এমন সব আকর্ষণীয় মজার মজার খেলা দেখা যাবে।\nঅক্ষয় বলেন, 'একটি মাত্র অক্ষর পুরো জীবন বদলে দিতে পারে। শব্দের এই জাদু নিয়েই এবার ঘুরবে ভাগ্যের চাকা।'\nদর্শকদের কোটি টাকার পুরস্কার জেতারও সুযোগ রয়েছে এ অনুষ্ঠানে। প্রতিটি অক্ষরের গুরুত্ব ও ভাগ্যের চাকার ঘূর্ণনই হবে এই শোর মূল আকর্ষণ। অক্ষয়ের রাজকীয় সফর সিনেমার পাশাপাশি টেলিভিশনেও তার ক্যারিয়ার বেশ সমৃদ্ধ।আরও পড়ুনআরও পড়ুনহোটেলে অচেনা পুরুষের সঙ্গে জ্যাকুলিন, ভিডিও ভাইরাল\nএর আগে ২০০৪ সালে ‘সেভেন ডেডলি আর্টস’ দিয়ে ছোটপর্দায় যাত্রা শুরু করেছিলেন অভিনেতা। ‘হুইল অব ফরচুন’ সারাবিশ্বের প্রায় ৬০ দেশে অত্যন্ত জনপ্রিয়। এখন পর্যন্ত এটি আটটি এমি অ্যাওয়ার্ড জয় করেছে। বিদেশের মাটিতে তুমুল সাফল্যের পর এবার ভারতে।\nএরপর ‘খতরো কে খিলাড়ি’র একাধিক সিজনে স্টান্ট ও সাহসিকতার পরিচয় দিয়েছেন। ২০১০ সালে ‘মাস্টার শেফ ইন্ডিয়া’ এবং পরে ‘ডেয়ার টু ডান্স’ ও ‘দ্য গ্রেট ইন্ডিয়ান লাফটার চ্যালেঞ্জ’-এর বিচারক হিসেবেও অক্ষয় কুমারকে দেখা গেছে।",
    "scraped_at": "2025-12-24T23:22:17"
  },
  {
    "url": "https://www.jugantor.com/national/1044522",
    "title": "যেসব সেবা পাবেন ভূমি অফিসে",
    "publication_date": "2025-12-24T15:43:11+06:00",
    "keywords": "ভূমি মন্ত্রণালয়",
    "body": "আমরা অনেকেই জমিসংক্রান্ত বিষয় কিছুই জানি না। সে জন্য ভূমিবিষয়ক যে কোনো সমস্যা কিংবা জিজ্ঞাসার জন্য ভূমি অফিস কিংবা ভূমি সহায়তা কেন্দ্রে যোগাযোগ করা উচিত। দেশের নাগরিকের জন্য জমিবিষয়ক তথ্য জানা যাবে। এসব জানতে উপজেলাপর্যায়ে গড়ে তোলা হয়েছে ভূমি অফিস। উপজেলাপর্যায়ে ভূমিসংক্রান্ত যে কোনো বিষয়ে দায়িত্বপ্রাপ্ত কর্মকর্তা হলেন ‘এসিল্যান্ড’ বা ‘সহকারী কমিশনার (ভূমি)’। পদটি দেশ ও জনগণের ভূমি‑ব্যবস্থাপনা‑শৃঙ্খলায় গুরুত্বপূর্ণ স্থানে থেকে কাজ করার সুযোগ দেয়।\nভূমি অফিসে যাওয়ার আগে কিছু সেবা সম্পর্কে জেনে নিন—\n* অর্পিত সম্পত্তির লিজ নবায়ন\n* অর্পিত সম্পত্তির লিজের নাম পরিবর্তনসহ লিজ নবায়ন\n* পরিত্যক্ত সম্পত্তি (এপি) ইজারা নবায়ন।\n* ভূমির শ্রেণি পরিবর্তনের আবেদন নিষ্পত্তি\n* খতিয়ানের করণিক ভুল সংশোধন\n* বন্দোবস্তকৃত খাসজমির দখল বুঝিয়ে দেওয়া\n* ভূমিহীনদের মাঝে কৃষি খাসজমি বন্দোবস্ত প্রদান\n* অকৃষি খাসজমি বন্দোবস্ত প্রদানআরও পড়ুনআরও পড়ুনজবরদখল জমি হলে যা করবেন\n* রিটার্ন বাতিল বা রিটার্ন দাখিলের মাধ্যমে ভূমি উন্নয়ন কর হার নির্ধারণ\n* ভূমি উন্নয়ন কর নির্ধারণে ভূমির ব্যবহার ভিত্তিক শ্রেণি পরিবর্তনের আবেদন নিষ্পত্তি\n* হাটবাজারের চান্দিনা ভিটি ব্যবহারের লাইসেন্স নবায়ন\n* নামজারি ও জমাভাগ বা জমা একত্রিকরণের আদেশের রিভিউ\n* হাটবাজারের চান্দিনা ভিটি ভূমি ব্যবহারের লাইসেন্সধারীর নাম পরিবর্তনসহ নবায়ন\n* নামজারি ও জমাভাগ বা জমা একত্রিকরণ\n* ভূমি উন্নয়ন কর নির্ধারণীর আপত্তি নিষ্পত্তি\n* আদিবাসীদের জমি হস্তান্তরের অনুমতি প্রদান\n* দেওয়ানী আদালতের রায় বা আদেশ মূলে রেকর্ড সংশোধন\n* জমির অখণ্ডতার সনদের জন্য আবেদন নিষ্পত্তিকরণ\n* পরিত্যক্ত সম্পত্তির (এপি) ইজারাগ্রহীতার নাম পরিবর্তন\n* নামজারি ও জমাভাগ বা জমা একত্রিকরণ কেসের ডুপ্লিকেট খতিয়ান প্রদান\n* নামজারি ও জমাভাগ বা জমা একত্রিকরণ বা বিবিধ কেসের আদেশের নকল বা সার্টিফাইড কপি প্রদান\n* সিকস্তি জনিত ভূমি উন্নয়ন করের হার পুনর্নির্ধারণের আবেদন নিষ্পত্তি\n* করাতকল স্থাপনের জন্য জমির মালিকানার প্রত্যয়নপত্র প্রদান\n* হাটবাজারের চান্দিনা ভিটি একসনা বন্দোবস্ত প্রদান",
    "scraped_at": "2025-12-24T23:22:18"
  },
  {
    "url": "https://www.jugantor.com/national/1044521",
    "title": "জবরদখল জমি হলে যা করবেন",
    "publication_date": "2025-12-24T15:37:41+06:00",
    "keywords": "জমির দলিল",
    "body": "জোর করে কিংবা হুমকি দিয়ে কোনো ব্যক্তি বা গোষ্ঠী যদি অন্যের জমিতে প্রবেশ করে এবং সেই জমি নিজের বলে দাবি করে ভোগদখল করে থাকে, তাহলে সেটি জোরপূর্বক জমিদখল হিসেবেই ধরে নেওয়া হয়। সে কারণে জমিদখলের অভিযোগ সময়মতো করতে হয়। তা না করলে ভবিষ্যতে সমস্যা আরও জটিল হতে পারে। সঠিক সময়ে ব্যবস্থা না নিলে দখলকারী ফৌজদারি মামলা থেকে বাঁচতে পারে। এমনকি জমির মালিকানা দাবিও করে বসতে পারে।\nজোরপূর্বক জমিদখলের ঘটনা অনাকাঙ্ক্ষিত হলেও ভুক্তভোগী হিসাবে আপনাকে হাল ছাড়লে চলবে না। আইন আপনার পাশে আছে—শুধু সঠিক পথে এগিয়ে যাওয়াই মূল বিষয়। দ্রুত ব্যবস্থা নিতে আইনগত প্রক্রিয়া অনুসরণ করতে হবে এবং প্রয়োজনে দক্ষ আইনজীবীর সহায়তা নিতে হবে।\nযেখান থেকে সহায়তা পেতে পারেন—\n১. থানা ও জেলা পুলিশের সহায়তা\n২. জেলা প্রশাসকের কার্যালয়\n৩. উপজেলা ভূমি অফিস\n৪. জেলা লিগ্যাল এইড অফিস (অর্থনৈতিকভাবে অস্বচ্ছল ব্যক্তিরা বিনামূল্যে আইনজীবীর সহায়তা পেতে পারেন)।\nপ্রচলিত আইন অনুযায়ী, জোরপূর্বক জমিদখল করা একটি ফৌজদারি ও দেওয়ানি উভয় দণ্ডনীয় অপরাধ।\n১. দণ্ডবিধি ৪৪১ ধারা– অবৈধ অনুপ্রবেশ (ক্রিমিনাল ট্রেসপাস)\nঅনুমতি ছাড়া কারও জমিতে প্রবেশ করাকে অপরাধ হিসেবে গণ্য করা হয়।\n২. দণ্ডবিধি ৫০৬ ধারা– ভয়ভীতি বা হুমকি প্রদান\nহুমকি বা ভয় দেখিয়ে জমিদখল করা হলে অভিযুক্তের বিরুদ্ধে ফৌজদারি মামলা করা যায়।\nজমিদখলের শিকার হলে যে ধাপগুলো অনুসরণ করা উচিত—\n১. থানায় সাধারণ ডায়েরি (জিড) বা এফআইআর (FIR) করা।আরও পড়ুনআরও পড়ুনযেসব খাবারে বাড়ে কোলন ক্যানসারের ঝুঁকি, জানাল গবেষণা\n২. জমির বিবরণ, দখলের সময় ও অভিযুক্তদের নাম উল্লেখ করতে হবে।\n৩. প্রয়োজনে স্থানীয় জনপ্রতিনিধির সহায়তা নেওয়া উচিত।\n৪. চেয়ারম্যান, মেম্বার কিংবা কাউন্সিলরের মাধ্যমে সালিশের চেষ্টা করা।\n৫. উপজেলা নির্বাহী কর্মকর্তা (ইউএনও) বা জেলা প্রশাসকের (ডিসি) কাছে লিখিত অভিযোগ দায়ের।\n৬. ভূমি অফিসকে তদন্তের নির্দেশ দেওয়া হতে পারে।\nসিভিল কোর্টে মামলা করা উচিত। প্রশাসনিক ব্যবস্থা কাজ না করলে আপনি সিভিল কোর্টে মামলা করতে পারেন। এ প্রক্রিয়ায় যা করতে হবে— মালিকানা সংক্রান্ত মামলা দায়ের করুন। অস্থায়ী নিষেধাজ্ঞা চাইতে পারেন, যাতে দখলদার জমিতে কোনো নির্মাণ বা পরিবর্তন করতে না পারে। অনেক সময় জমির মূল কাগজপত্র, খাজনা রশিদ ও দখলের প্রমাণাদি আদালতে জমা দিন।",
    "scraped_at": "2025-12-24T23:22:20"
  },
  {
    "url": "https://www.jugantor.com/country-news/1044520",
    "title": "পিকআপভ্যান-মোটরসাইকেলের সংঘর্ষে প্রাণ গেল দুই বন্ধুর",
    "publication_date": "2025-12-24T15:33:42+06:00",
    "keywords": "সড়ক দুর্ঘটনা,নিহত,মৌলভীবাজার",
    "body": "মৌলভীবাজারের কুলাউড়া-বড়লেখা আঞ্চলিক মহাসড়কের আছুরিঘাট নামক স্থানে ঘন কুয়াশার মধ্যে পিকআপভ্যানের সঙ্গে সংঘর্ষে দুই মোটরসাইকেল আরোহী নিহত হয়েছেন।\nবুধবার (২৪ ডিসেম্বর) সকাল সাড়ে ৭টার দিকে এ দুর্ঘটনা ঘটে।\nনিহতরা হলেন- জুড়ী উপজেলার জায়ফরনগর ইউনিয়নের দক্ষিণ জাঙ্গীরাই গ্রামের মো. দুলু মিয়ার ছেলে জাবেদ আহমেদ (১৯) এবং একই উপজেলার ভবানীপুর গ্রামের মো. নুরু মিয়ার ছেলে রিয়াদুল ইসলাম (১৯)। নিহত দুই তরুণ দীর্ঘদিনের বন্ধু ছিলেন।\nপুলিশ ও প্রত্যক্ষদর্শীদের বরাতে জানা গেছে, মোটরসাইকেলটি কুলাউড়া অভিমুখে যাচ্ছিল। এ সময় বিপরীত দিক থেকে আসা একটি মালবাহী পিকআপভ্যান সেটিকে সজোরে ধাক্কা দেয়। এতে দুজন ঘটনাস্থলেই মারা যান।\nখবর পেয়ে কুলাউড়া থানা পুলিশ ও ফায়ার সার্ভিসের লোকজন ঘটনাস্থলে যায় এবং লাশ উদ্ধার করে মর্গে পাঠায়।আরও পড়ুনআরও পড়ুনপুলিশের বিশেষ অভিযানে নিষিদ্ধ ছাত্রলীগ নেতা গ্রেফতার\nপ্রত্যক্ষদর্শীরা জানিয়েছেন, ভোর থেকেই ওই এলাকায় ঘন কুয়াশা ছিল, যে কারণে সড়কে যানবাহনের চলাচল অত্যন্ত ঝুঁকিপূর্ণ হয়ে পড়েছিল। কম দৃশ্যমানতার কারণে দুর্ঘটনাটি ঘটেছে বলে তারা মনে করছেন। পাশাপাশি, দুর্ঘটনার সময় উভয় যানবাহনেরই গতি তুলনামূলক বেশি ছিল।\nকুলাউড়া থানার ওসি মো. মনিরুজ্জামান মোল্লা জানান, নিহত দুই যুবকের লাশ উদ্ধার করে ময়নাতদন্তের জন্য মর্গে পাঠানো হয়েছে। পরিবারের পক্ষ থেকে অভিযোগ করলে আইনানুগ ব্যবস্থা নেওয়া হবে।",
    "scraped_at": "2025-12-24T23:22:21"
  },
  {
    "url": "https://www.jugantor.com/country-news/1044519",
    "title": "পুলিশের বিশেষ অভিযানে নিষিদ্ধ ছাত্রলীগ নেতা গ্রেফতার",
    "publication_date": "2025-12-24T15:30:17+06:00",
    "keywords": "গ্রেফতার,ছাত্রলীগ,ভোলা",
    "body": "ভোলার মনপুরায় বিশেষ অভিযান চালিয়ে নিষিদ্ধ সংগঠন ছাত্রলীগের কলেজ শাখার সাংগঠনিক সম্পাদক মেহেরাব হোসেন শাকিলকে গ্রেফতার করেছে পুলিশ।\nমঙ্গলবার (২৩ ডিসেম্বর) রাত ১০টায় উপজেলা সদর হাজিরহাট বাজারে নিজ ব্যবসা প্রতিষ্ঠান থেকে তাকে গ্রেফতার করা হয়।\nবুধবার বেলা সাড়ে ১২টায় পুলিশের ওপর হামলার মামলায় গ্রেফতার দেখিয়ে আদালতের মাধ্যমে জেল হাজতে পাঠানো হয়।\nগ্রেফতারকৃত ছাত্রলীগ নেতা মেহেরাব হোসেন শাকিল মনপুরা সরকারি ডিগ্রি কলেজ ছাত্রলীগের সাংগঠনিক সম্পাদক। এছাড়াও তিনি হাজিরহাট বাজারে টাইলস ও স্যানেটারি ব্যবসায়ী।\nপরিবারের দাবি, ছাত্রলীগের রাজনীতি বাদ দিয়ে গত ৫ বছর ধরে শাকিল উপজেলার হাজিরহাট বাজারে টাইলস ও স্যানেটারি ব্যবসা করে আসছে। তার নামে থানায় কোন মামলা ছিল না। আটকের পর মামলা দেয় পুলিশ।আরও পড়ুনআরও পড়ুনদলীয় প্রার্থী না পাওয়ায় কান ধরে রাজনীতি ছাড়ার ঘোষণা কর্মীর\nএই ব্যাপারে মনপুরা থানার ওসি মো. ফরিদ উদ্দিন জানান, অপারেশন ডেভিল হান্ট ফেইজ-২ অভিযানে নিষিদ্ধ ঘোষিত কলেজ ছাত্রলীগের সাংগঠনিক সম্পাদক শাকিলকে গ্রেফতার করা হয়। পরে পুলিশের ওপর হামলার মামলায় গ্রেফতার দেখিয়ে আদালতের মাধ্যমে ভোলা জেল হাজতে পাঠানো হয়েছে।",
    "scraped_at": "2025-12-24T23:22:22"
  },
  {
    "url": "https://www.jugantor.com/capital/1044518",
    "title": "বৃহস্পতিবার ৪ ঘণ্টা টোলমুক্ত থাকবে এলিভেটেড এক্সপ্রেসওয়ে",
    "publication_date": "2025-12-24T15:28:11+06:00",
    "keywords": "এক্সপ্রেসওয়ে,তারেক রহমান",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরাকে কেন্দ্র করে বৃহস্পতিবার (২৫ ডিসেম্বর) চার ঘণ্টার জন্য এলিভেটেড এক্সপ্রেসওয়েতে টোলমুক্ত যান চলাচলের সিদ্ধান্ত নেওয়া হয়েছে।\nবুধবার (২৪ ডিসেম্বর) প্রধান উপদেষ্টার প্রেস উইং থেকে পাঠানো এক বিজ্ঞপ্তিতে এ তথ্য জানানো হয়।\nবিজ্ঞপ্তিতে বলা হয়, আগামীকাল (২৫ ডিসেম্বর) বেলা ১১টা থেকে বিকাল ৩টা পর্যন্ত ঢাকা শহরে প্রবেশের জন‍্য বিমানবন্দর এলাকার এলিভেটেড এক্সপ্রেসওয়ের টোলপ্লাজা সাধারণের জন‍্য টোল মুক্ত থাকবে।\nএ সিদ্ধান্তের ফলে নির্ধারিত সময়ে এক্সপ্রেসওয়েতে চলাচলকারী যানবাহনগুলো বিনা টোলে যাতায়াতের সুবিধা পাবে বলে জানানো হয়েছে।",
    "scraped_at": "2025-12-24T23:22:23"
  },
  {
    "url": "https://www.jugantor.com/country-news/1044517",
    "title": "দলীয় প্রার্থী না পাওয়ায় কান ধরে রাজনীতি ছাড়ার ঘোষণা কর্মীর",
    "publication_date": "2025-12-24T15:26:53+06:00",
    "keywords": "ঝিনাইদহ,রাশেদ খান",
    "body": "ঝিনাইদহ-৪ আসনে বিএনপির প্রার্থী হচ্ছেন গণঅধিকার পরিষদের কেন্দ্রীয় সাধারণ সম্পাদক রাশেদ খাঁন। আর এই আসনে বিএনপির প্রার্থী না পাওয়ায় কান ধরে রাজনীতি ছাড়ার ঘোষণা দিয়েছেন ফরহাদ হোসেন নামে এক কর্মী।\nবুধবার (২৪ ডিসেম্বর) সকালে তিনি সামাজিক যোগাযোগমাধ্যমে ভিডিও ছেড়ে এ ঘোষণা দেন।\nএ সময় ফরহাদ হোসেন বলেন, আমি কান ধরে রাজনীতি ছাড়ছি। এই আসনে সাইফুল ইসলাম ফিরোজ ও হামিদুল ইসলাম হামিদের মধ্যে যে কোনো একজনের সমর্থক হিসেবে কাজ করতাম। তাদের মধ্যে থেকে মনোনয়ন না দেওয়ায় কান ধরে বিএনপি ত্যাগ করছি। গত ১৭ বছর যারা কালীগঞ্জে বিএনপির রাজনীতি ধরে রেখেছিল তাদের মনোনয়ন দেওয়া না হলে আর রাজনীতি করবো না।\nএদিকে মঙ্গলবার রাতেই গুঞ্জন ছড়িয়ে পড়ে ঝিনাইদহ-৪ আসনে বিএনপির প্রার্থী হচ্ছেন গণঅধিকার পরিষদের কেন্দ্রীয় সাধারণ সম্পাদক রাশেদ খাঁন।  মঙ্গলবার দিবাগত রাত ২টা ১৬ মিনিটে মোবাইল ফোনে রাশেদ খাঁন ঝিনাইদহ-৪ আসনে বিএনপির প্রার্থী হওয়ার বিষয়টি নিশ্চিত করেন।\nআজ (বুধবার) দুপুরে গুলশানে বিএনপির চেয়ারপারসনের রাজনৈতিক কার্যালয়ে সংবাদ সম্মেলনে দলের মহাসচিব মির্জা ফখরুল ইসলাম আলমগীর জানান, ত্রয়োদশ জাতীয় সংসদ নির্বাচন সামনে রেখে যুগপৎ আন্দোলনের শরিক ও সমমনা দলগুলোর জন্য আরও সাতটি আসন ছেড়ে দিয়েছে বিএনপি। এরমধ্যে রয়েছে ঝিনাইদহ-৪ আসন। আসটি রাশেদ খাঁনের জন্য ছেড়ে দিয়েছে বিএনপি।\nএদিকে মঙ্গলবার এ খবরে ক্ষোভ প্রকাশ করছেন বিএনপির নেতাকর্মীরা। তারা এ আসনে বিএনপির কাউকে মনোনয়ন দেওয়ার দাবি জানান। কালীগঞ্জ থানা রোডস্থ বিএনপির দলীয় কার্যালয়ে বাড়ছে নেতাকর্মীদের ভিড়।\nতারা বলছেন, রাশেদ খাঁন এই নির্বাচনি এলাকার বাসিন্দা না। তিনি এই আসনের ভোটারও না। দল এভাবে একজন বহিরাগতকে চাপিয়ে দিতে পারে না।\nতাজু জোয়ারদার নামে বিএনপির এক কর্মী কাঁদতে কাঁদতে বলেন, গত ১৭ বছর আন্দোলন-সংগ্রাম করেছি সাইফুল ইসলাম ফিরোজের সঙ্গে। এখন একজন বহিরাগতকে আমাদের ওপর চাপিয়ে দেওয়া হচ্ছে। এটা কোনোভাবেই মানতে পারছি না।\nকালীগঞ্জ উপজেলা বিএনপির এক নেতা নাম প্রকাশ না করার শর্তে বলেন, যাকে কালীগঞ্জের মানুষ কখনো দুর্দিনে পাশে পায়নি- আমরা এমন কাউকে দলের পক্ষ থেকে চাই না।  বিগত আন্দোলন-সংগ্রামে আমরা বিএনপির জন্য নিজেদের জীবন বাজি রেখেছি। আমরা এখানে দলের প্রার্থী চাই।",
    "scraped_at": "2025-12-24T23:22:24"
  },
  {
    "url": "https://www.jugantor.com/national/1044516",
    "title": "রমজানে খেজুর আমদানিতে শুল্ক কমাল সরকার",
    "publication_date": "2025-12-24T15:21:59+06:00",
    "keywords": "রোজা,আমদানি,নফল রোজা",
    "body": "রমজানকে সামনে রেখে খেজুর আমদানিতে ৪০ শতাংশ শুল্ক কমিয়েছে সরকার। বুধবার (২৪ ডিসেম্বর) এক বিজ্ঞপ্তিতে এ তথ্য জানিয়েছে জাতীয় রাজস্ব বোর্ড (এনবিআর)।\nএতে বলা হয়, জনগণের আবেগের প্রতি শ্রদ্ধা প্রদর্শন করে খেজুরের দাম সাধারণের নাগালের মধ্যে নিয়ে আসার লক্ষ্যে আসন্ন রমজান মাস উপলক্ষে খেজুর আমদানিতে বিদ্যমান আমদানি শুল্ক ৪০ শতাংশ কমানো হয়েছে।\nপবিত্র রমজান মাসে খেজুরের সরবরাহ ও বাজারমূল্য স্বাভাবিক রাখার উদ্দেশ্যে খেজুর আমদানিতে কাস্টমস ডিউটি ২৫ শতাংশ থেকে কমিয়ে ১৫ শতাংশ নির্ধারণ করে ২৩ ডিসেম্বর একটি প্রজ্ঞাপণ জারি করেছে সরকার। এই অব্যাহতি আগামী ৩১ মার্চ ২০২৬ পর্যন্ত বলবৎ থাকবে।\nএছাড়া বিগত বাজেটে আমদানি পর্যায়ে অগ্রিম আয়কর সংক্রান্ত বিধিমালা সংশোধন করে খেজুরসহ সব ফল আমদানির ওপর প্রযোজ্য অগ্রিম আয়কর ১০ শতাংশ থেকে কমিয়ে ৫ শতাংশ করা হয়েছে। খেজুর ও অন্যান্য ফল আমদানিতে গত বছর অগ্রিম আয়করে যে ৫০ শতাংশ ছাড় দেওয়া হয়েছে তা চলতি বছরেও বহাল আছে।\nখেজুর আমদানিতে আমদানি শুল্ক এবং অগ্রিম আয়করে উল্লেখযোগ্য পরিমাণে ছাড় দেয়ার কারণে আসন্ন রমজান মাসে খেজুরের সরবরাহ এবং বাজারমূল্য সাধারণ ভোক্তাদের ক্রয়ক্ষমতার মধ্যে থাকবে বলে মনে করছে জাতীয় রাজস্ব বোর্ড।",
    "scraped_at": "2025-12-24T23:22:25"
  },
  {
    "url": "https://www.jugantor.com/corporate-news/1044515",
    "title": "শাহ সিমেন্ট এর নতুন ক্যাম্পেইন ‘তোমায় শীর্ষ ছোঁয়ার আহ্বান’",
    "publication_date": "2025-12-24T15:18:33+06:00",
    "keywords": "বিজয় দিবস",
    "body": "মহান বিজয় দিবস উপলক্ষে দেশের শীর্ষস্থানীয় সিমেন্ট ব্র্যান্ড শাহ সিমেন্ট চালু করেছে তাদের নতুন অনুপ্রেরণামূলক ক্যাম্পেইন ‘তোমায় শীর্ষ ছোঁয়ার আহ্বান’। এই ক্যাম্পেইনের মাধ্যমে শাহ সিমেন্ট তুলে ধরেছে একটি শক্তিশালী বার্তা—নিজ নিজ ক্ষেত্রে সেরা হওয়ার নিরলস প্রচেষ্টাই পারে বাংলাদেশকে পৌঁছে দিতে সাফল্যের শিখরে।\nশাহ সিমেন্ট বিশ্বাস করে, দেশের প্রতিটি মানুষ যদি তার অবস্থান থেকে উৎকর্ষের পথে এগিয়ে যায়। তবে সেই সম্মিলিত প্রয়াসই গড়ে তোলে একটি শক্তিশালী, আত্মনির্ভর ও নাম্বার ওয়ান বাংলাদেশ। বিজয় দিবসের চেতনায় অনুপ্রাণিত হয়ে ক্যাম্পেইনের মূল বার্তা নির্ধারণ করা হয়েছে, ‘সবার নিজ নিজ ক্ষেত্রে সেরা হওয়ার প্রচেষ্টাই হোক বাংলাদেশকে নাম্বার ওয়ান করার অনুপ্রেরণা।’\nএই উপলক্ষ্যে ‘শীর্ষ ছোঁয়ার আহ্বান’ থিমে শাহ সিমেন্ট আয়োজন করে একটি বিশেষ অনুষ্ঠান, যেখানে এক মঞ্চে একত্রিত হন দেশের বিভিন্ন ক্ষেত্রের অনুপ্রেরণাদায়ী কণ্ঠ স্বরেরা। ইতিবাচক উদ্যোগ, দায়বদ্ধতা ও ভালো কাজের মাধ্যমে ব্যক্তিগত উৎকর্ষের পাশাপাশি দেশকে এগিয়ে নেওয়ার বার্তাই ছিল এই আয়োজনের মূল লক্ষ্য।\nশাহ সিমেন্ট মনে করে, দেশ গঠন কোনো একক মুহূর্তের সাফল্য নয়; এটি একটি ধারাবাহিক ও দীর্ঘমেয়াদি যাত্রা। এই যাত্রায় প্রয়োজন লক্ষ্যভেদে অবিচল থাকা, আত্মবিশ্বাস বজায় রাখা এবং প্রতিটি পদক্ষেপে মান ও নিষ্ঠার প্রতিফলন।\nএই দর্শনকে ধারণ করেই ‘শীর্ষ ছোঁয়ার আহ্বান’ ক্যাম্পেইনের অংশ হিসেবে উন্মোচন করা হয়েছে শাহ সিমেন্টের নতুন OVC।\nফুটবলের লক্ষ্যভেদকে রূপক হিসেবে ব্যবহার করে এতে তুলে ধরা হয়েছে—কীভাবে ব্যক্তিগত উৎকর্ষতা ও জাতীয় অগ্রগতি একই লক্ষ্যবিন্দুতে এসে মিলিত হয়।\nএই ক্যাম্পেইনে শাহ সিমেন্টের ব্র্যান্ড অ্যাম্বাসেডর হামজা চৌধুরীর উপস্থিতি এসেছে অনুপ্রেরণার প্রতীক হিসেবে। তার পথচলা ও অদম্য মানসিকতা প্রতিনিধিত্ব করে নিরবচ্ছিন্ন পরিশ্রম, শৃঙ্খলা এবং বিশ্বমানের লক্ষ্য অর্জনের দৃঢ় প্রত্যয়—যে দর্শন শাহ সিমেন্ট দীর্ঘদিন ধরে দেশ গঠনের ক্ষেত্রে ধারণ করে আসছে।\n‘শীর্ষ ছোঁয়ার আহ্বান’ ক্যাম্পেইনের মাধ্যমে শাহ সিমেন্ট আবারও পুনর্ব্যক্ত করেছে তাদের অঙ্গীকার—নিজ নিজ ক্ষেত্রে সেরা হওয়ার সম্মিলিত প্রচেষ্টাই গড়ে তোলে আগামীর শক্ত ভিত।",
    "scraped_at": "2025-12-24T23:22:26"
  },
  {
    "url": "https://www.jugantor.com/country-news/1044514",
    "title": "২৫ হাজার মানুষকে বিনামূল্যে স্বাস্থ্যসেবা, সেই চিকিৎসক এবার এমপি প্রার্থী",
    "publication_date": "2025-12-24T15:09:04+06:00",
    "keywords": "",
    "body": "কিশোরগঞ্জ-৩ (তাড়াইল–করিমগঞ্জ) আসন থেকে মনোনয়নপত্র সংগ্রহ করেছেন দেশের প্রখ্যাত মেডিসিন ও হৃদরোগ বিশেষজ্ঞ অধ্যাপক ডা. কর্নেল (অব) জেহাদ খান। তিনি এবার জামায়াত মনোনিত সংসদ সদস্য প্রার্থী হিসেবে দাঁড়িপাল্লা প্রতীকে নির্বাচন করবেন।\nদলীয় সূত্র জানিয়েছে, ইতিমধ্যে ডা. জেহাদ খান তাড়াইল-করিমগঞ্জে ৬২টি ফ্রি মেডিকেল ক্যাম্প করেছেন। সপ্তাহের চারদিন তিনি গ্রামের প্রত্যন্ত অঞ্চলে ঘুরে ঘুরে মানুষকে স্বাস্থ্যসেবা দেন।  ইতিমধ্যে দুই উপজেলায় প্রায় ২৫ হাজার মানুষ তার কাছ থেকে বিনামূল্যে স্বাস্থ্যসেবা পেয়েছেন।বুধবার করিমগঞ্জ উপজেলা নির্বাহী কর্মকর্তা তাহমিনা আক্তারের কাছ থেকে মনোনয়নপত্র সংগ্রহ করেন জামায়াতের কেন্দ্রীয় মজলিসে শূরা সদস্য অধ্যাপক ডা. কর্নেল (অব.) জেহাদ খান।  এসময় আরও উপস্থিত ছিলেন তাড়াইল উপজেলা জামায়াতের আমির হাবিবুর রহমান ভূইয়া, করিমগঞ্জ উপজেলা জামায়াতের আমির মাওলানা আবুল কাসেম ফজলুল হক, নায়েবে আমির মাওলানা জোবায়ের আহমেদ, সেক্রেটারি মাওলানা নাজিম উদ্দিন, তাড়াইল উপজেলা সেক্রেটারি এস. এম. মাসুদস, শিবিরের সাবেক জেলা সভাপতি খায়রুল ইসলাম, শিবিরের করিমগঞ্জ উপজেলা সভাপতি মোসাব্বির প্রমুখ।করিমগঞ্জ উপজেলা জামায়াতের সেক্রেটারি মাওলানা নাজিম উদ্দিন বলেন, ইতিমধ্যে ডা. জেহাদ খান তাড়াইল-করিমগঞ্জে ৬২টি ফ্রি মেডিকেল ক্যাম্প করে এলাকায় ব্যাপক জনপ্রিয়তা পেয়েছেন। এতে দুই উপজেলায় প্রায় ২৫ হাজার মানুষকে বিনামূল্যে স্বাস্থ্যসেবা দিয়েছেন।\nতিনি বলেন, গরিবের ডাক্তার খ্যাত জেহাদ খান ইতিমধ্যে করিমগঞ্জ ও তাড়াইলের বিনামূল্যে ছানি অপারেশন করে শতাধিক মানুষকে চোখের আলো ফিরিয়ে দিয়েছেন। আগামী মাসে আরও ১৩০ জন রোগীকে বিনামূল্যে ছানি অপারেশন করার প্রস্তুতি চলছে। একই সঙ্গে শিশুদের ফ্রি খতনা ক্যাম্প করেও তিনি দুই উপজেলায় আলোচিত। দলমত, ধর্ম, বর্ণ নির্বিশেষে সবাই তার ব্যবহারে মুগ্ধ। তার জয়ের ব্যাপারে আমরা শতভাগ আশাবাদী।\nকে এই জেহাদ খান?\nজেহাদ খান ১৯৫৭ সালে ১১ মার্চ কিশোরগঞ্জের করিমগঞ্জ উপজেলার জাফরাবাদ ইউনিয়নে একটি সম্ভ্রান্ত মুসলিম পরিবারে জন্মগ্রহন করেন।\nসাবেক রাষ্ট্রপতি আবদুল হামিদের শ্যালক হিসেবে পরিচিত হলেও তার পূর্বসূরীদের রয়েছে বর্ণাঢ্য রাজনৈতিক ক্যারিয়ার। জেহাদ খানের নানা যুক্তফ্রন্টের এমলএ বা এমপি ছিলেন। ১৯২৩ সালে তিনি বিএ পাশ করে আকর্ষনীয় সরকারি চাকরিতে যোগদান না করে কিশোরগঞ্জ আজিম উদ্দিন উচ্চবিদ্যালয়ে শিক্ষকতায় নিয়োজিত হন।  কিশোরগঞ্জের শহীদি মসজিদ ও জামিয়া ইমদাদিয়া মাদ্রাসা প্রতিষ্ঠাতাদের অন্যতম ছিলেন তিনি।\nজেহাদ খানের আপন খালা হাফেজা আসমা ছিলেন জামায়াতের মহিলা সংসদ সদস্য।\nজেহাদ খানের শিক্ষাজীবন শুরু হয় কিশোরগঞ্জের ঐতিহ্যবাহী দ্বীনি শিক্ষাপ্রাতিষ্ঠান আল জামিয়াতুল ইমদাদিয়ায়। সেখানে তিনি ৫ বছর পড়াশুনা করার পর আজিম উদ্দিন উচ্চবিদ্যালয়ে পঞ্চম শ্রেণিতে ভর্তি হন। ওই বছরই তিনি ট্যালেন্টপুলে বৃত্তি পেয়ে কৃতিত্বের পরিচয় দেন। ৮ম শ্রেণিতেও তিনি ট্যালেন্টপুলে বৃত্তি পান।\nজেহাদ খান ১৯৭৬ সালে এসএসসি পরীক্ষায় ঢাকা বোর্ডে ২১তম স্থান অধিকার করেন। এসএসসি পরীক্ষায় পুরো কিশোরগঞ্জ জেলায় ১ম হওয়ায় ‘ রায়মহাশয়” স্বর্ণপদক লাভ করেন।\n১৯৭৮ সালে ঢাকা রেসিডেন্সিয়াল মডেল কলেজ থেকে স্টার মার্ক পেয়ে এইসএসসি পাশ করে ঢাকা মেডিকেল কলেজে ভর্তি হন। কিছুদিন পর তৎকালীন সোভিয়েত রাশিয়ার সরকারি বৃত্তি নিয়ে চিকিৎসাবিদ্যা অধ্যয়নের জন্য তিনি রাশিয়া গমন করেন।\n১৯৮৬ সালে তাজিকিস্তান থেকে কৃতিত্বের সাথে ডাক্তারি পাশ করেন । ১৯৮৮ সালে তিনি বাংলাদেশ সেনাবাহিনীতে মেডিকেল কোরে যোগদান করেন। ১৯৯৮ সালে তিনি এসসিপিএস পাশ করে ঢাকা সিএমএইচে কার্ঢিওলজি বিভাগে যোগদান করেন। ২০০০ সালে উচ্চতর প্রশিক্ষনের জন্য জার্মান সরকারের বৃত্তি নিয়ে জার্মানী গমন করেন।\n২০০০-২০০৬ তিনি আফ্রিকার আইভরিকোস্টে জাতিসংঘ বাহিনীতে মেডিসিন বিশেষজ্ঞের দায়িত্ব পালন করেন।\nদীর্ঘ ২৬ বছর সামরিক কর্মকর্তা হিসেবে জাতিসংঘসহ বিভিন্ন দেশে চিকিৎসা সেবায় নিয়োজিত ছিলেন জেহাদ খান। এছাড়া ঢাকা আর্মড ফোর্সেস মেডিকেল কলেজসহ দেশের বিভিন্ন মেডিকেল কলেজে অধ্যাপনা করেছেন তিনি।\n২০১৪ সালে তিনি স্বেচ্ছায় সেনাবাহিনী থেকে অবসর গ্রহণ করেন।  অবসরগ্রহণের পর তিনি বাংলাদেশ জামায়াতে ইসলামীতে পুরোপুরি নিজেকে নিয়োজিত করেন।\n২০১৬ সাল থেকে এখন পর্যন্ত তিনি ঢাকার ধানমন্ডি ইবনে সিনা কার্ডিয়াক সেন্টারে সিনিয়র কার্ডিওলজিস্ট হিসেবে দায়িত্ব পালন করছেন।",
    "scraped_at": "2025-12-24T23:22:27"
  },
  {
    "url": "https://www.jugantor.com/national/1044513",
    "title": "চূড়ান্ত অনুমোদন পেল টেলিযোগাযোগ অধ্যাদেশ ২০২৫",
    "publication_date": "2025-12-24T15:07:56+06:00",
    "keywords": "অন্তর্বর্তী সরকার",
    "body": "অবশেষে নতুন টেলিকম যুগে প্রবেশ করতে যাচ্ছে বাংলাদেশ। বাংলাদেশ টেলিযোগাযোগ অধ্যাদেশ–২০২৫-এ চূড়ান্ত অনুমোদন দিয়েছে উপদেষ্টা পরিষদ।\nবুধবার (২৪ ডিসেম্বর) দুপুরে উপদেষ্টা পরিষদের বৈঠকে প্রধান উপদেষ্টার সভাপতিত্বে এই অনুমোদন দেওয়া হয়।\nসরকার জানিয়েছে, নতুন এই অধ্যাদেশের মাধ্যমে টেলিযোগাযোগ খাতকে আধুনিকীকরণ, লাইসেন্সিং প্রক্রিয়া সহজীকরণ, ৫জি ও ক্লাউড সেবার প্রসার, ইন্টারনেট শাটডাউনের ওপর বিধিনিষেধ আরোপ এবং ডিজিটাল অন্তর্ভুক্তি নিশ্চিত করার লক্ষ্য নেওয়া হয়েছে। একই সঙ্গে এ খাতে নতুন বিনিয়োগ আকর্ষণ, স্বচ্ছতা বৃদ্ধি এবং প্রযুক্তির সঙ্গে সামঞ্জস্য রেখে একটি যুগোপযোগী নিয়ন্ত্রক কাঠামো গড়ে তোলার কথা বলা হয়েছে।আরও পড়ুনআরও পড়ুনআতাউর রহমান বিক্রমপুরী গ্রেফতার\nসরকারি সূত্র জানিয়েছে, অধ্যাদেশটির খসড়া জনসাধারণের মতামতের জন্য প্রকাশ করা হয়েছে। খাত সংশ্লিষ্টরা আশা করছেন, এটি কার্যকর হলে বিদ্যমান আইন ও নীতির বেশ কিছু মৌলিক পরিবর্তন আসবে।\nএর আগে প্রস্তাবিত টেলিযোগাযোগ অধ্যাদেশ–২০২৫ তিনবার উপদেষ্টা পরিষদ থেকে ফেরত পাঠানো হয়েছিল। সর্বশেষ বৃহস্পতিবার উপদেষ্টা পরিষদের বৈঠকে এটি ছিল এক নম্বর এজেন্ডা। তবে বাংলাদেশ টেলিযোগাযোগ নিয়ন্ত্রণ কমিশন (বিটিআরসি)-এর আপত্তির কারণে কিছু মতামত সংযুক্ত করে মন্ত্রিপরিষদ বিভাগ ফেরত পাঠায় ।\nএর আগেও গত নভেম্বরে স্বরাষ্ট্র মন্ত্রণালয়ের আপত্তির কারণে অধ্যাদেশটি ফেরত আসে। ৪ নভেম্বর উপদেষ্টা পরিষদের বৈঠকে এটি পুনরায় তোলা হলে আড়িপাতার ধারা ও অনুমোদন প্রক্রিয়া নিয়ে আপত্তির মুখে আবার সংশ্লিষ্ট মন্ত্রণালয়ে পাঠানো হয়।",
    "scraped_at": "2025-12-24T23:22:29"
  },
  {
    "url": "https://www.jugantor.com/international/1044512",
    "title": "দুই বাংলাদেশিকে উদ্ধার করল সৌদির বর্ডার গার্ড",
    "publication_date": "2025-12-24T15:07:03+06:00",
    "keywords": "সৌদি আরব",
    "body": "লোহিত সাগর থেকে দুই বাংলাদেশিকে উদ্ধার করেছে সৌদি আরবের বর্ডার গার্ড। এক প্রতিবেদনে বার্তা সংস্থাসৌদি গ্যাজেটমঙ্গলবার (২৩ ডিসেম্বর) জানিয়েছে, মক্কা অঞ্চলের আল-লিথ প্রশাসনিক এলাকার সীমান্তরক্ষীরা এই বাংলাদেশিদের উদ্ধার করে।\nবার্তাসংস্থাটি জানিয়েছে, লোহিত সাগরে বাংলাদেশিদের নৌকাটি ভেঙে যায়। এরপর তাদের উদ্ধার করতে যায় বর্ডার গার্ডের সেনারা। উদ্ধার করে তাদের প্রয়োজনীয় সহযোগিতা প্রদান করা হয়েছে।\nআরও পড়ুনআরও পড়ুনমস্কোয়  থানার সামনে বোমা বিস্ফোরণ, দুই পুলিশসহ নিহত ৩\nসৌদির বর্ডার গার্ডের পরিচালক সবাইকে সমুদ্রের নিরাপত্তা নির্দেশনা মেনে চলার আহ্বান জানিয়েছেন। সমুদ্রে যাওয়ার আগে জাহাজ বা নৌকা সমুদ্রে চলাচলের উপযোগী কি না সেটি নিশ্চিত করতে বলেছেন তিনি। এছাড়া জরুরি প্রয়োজনে জরুরি নাম্বারে ফোন করার আহ্বানও জানিয়েছেন তিনি।",
    "scraped_at": "2025-12-24T23:22:30"
  },
  {
    "url": "https://www.jugantor.com/national/1044511",
    "title": "গ্রেফতারের পর আতাউর রহমান বিক্রমপুরী কারাগারে",
    "publication_date": "2025-12-24T15:05:48+06:00",
    "keywords": "গ্রেফতার",
    "body": "সম্প্রতি বিভিন্ন ঘটনায় আলোচিত মাওলানা আতাউর রহমান বিক্রমপুরীকে গ্রেফতারের তথ্য জানিয়েছে ঢাকা মহানগর পুলিশ।\nবুধবার (২৪ ডিসেম্বর)ডিএমপির গণমাধ্যম ও জনসংযোগ বিভাগের এই উপকমিশনার বলেন, গাজীপুর মহানগর পুলিশের (জিএমপি) অনুরোধে আতাউর রহমানকে গ্রেফতার করা হয়। তাকে জিএমপিতে হস্তান্তর করা হয়েছে।\nতালেবুর রহমান বলেন, আতাউর রহমানের বিষয়ে তিন মাসের ডিটেনশন আদেশ আছে। সে জন্য জিএমপি অনুরোধ করেছিল। সেই অনুরোধের পরিপ্রেক্ষিতে তাকে গতকাল মঙ্গলবার রাতে গ্রেফতার করা হয়।\nস্বরাষ্ট্র মন্ত্রণালয়ের নির্দেশে ঢাকা মহানগর গোয়েন্দা (ডিবি) পুলিশ আতাউর রহমান বিক্রমপুরীকে আটক করে টঙ্গী পূর্ব থানায় হস্তান্তর করে। পরবর্তীতে প্রয়োজনীয় আইনগত প্রক্রিয়া শেষে তাকে টঙ্গী পূর্ব থানা থেকে কাশিমপুর কেন্দ্রীয় কারাগারে পাঠানো হয়।\nমঙ্গলবার রাত থেকেই আতাউর রহমান বিক্রমপুরীর ভক্ত ও অনুসারীরা তার বিষয়ে ফেসবুকে লেখালেখি করছিলেন। ভৈরব থেকে বাসে করে আসার পথে বাস থামিয়ে তাকে মাইক্রোবাসের তুলে নেওয়া হয় বলে তার অনুসারীদের দাবি।",
    "scraped_at": "2025-12-24T23:22:31"
  },
  {
    "url": "https://www.jugantor.com/country-news/1044510",
    "title": "যশোর-৫ আসনে ধানের শীষের প্রার্থী মুফতি রশীদ ওয়াক্কাস",
    "publication_date": "2025-12-24T14:47:23+06:00",
    "keywords": "যশোর,ত্রয়োদশ সংসদ নির্বাচন,জমিয়তে উলামায়ে ইসলাম বাংলাদেশ",
    "body": "আসন্ন ত্রয়োদশ জাতীয় সংসদ নির্বাচনে যশোর-৫ (মণিরামপুর) আসনে ধানের শীষ প্রতীকে নির্বাচন করবেন বিএনপির যুগপৎ আন্দোলনের শরিক দল জমিয়তে ওলামায়ে ইসলাম (একাংশ)-এর সিনিয়র যুগ্ম মহাসচিব মুফতি রশীদ বিন ওয়াক্কাস।\nবুধবার (২৪ ডিসেম্বর) রাজধানীর গুলশানে বিএনপি চেয়ারপারসনের কার্যালয়ে আয়োজিত এক সংবাদ সম্মেলনে এ তথ্য জানান দলের মহাসচিব মির্জা ফখরুল ইসলাম আলমগীর।\nজানা যায়, ১২ দলীয় জোটের শরিক হিসেবে রশীদ ওয়াক্কাস বিগত সময়ে বিএনপির প্রতিটি গণতান্ত্রিক আন্দোলনে রাজপথে সক্রিয় ভূমিকা পালন করেছেন। সেই ধারাবাহিকতা এবং ইসলাম ও দেশের জন্য তার বাবার অনন্য অবদানের বিবেচনায় তাকে যশোর-৫ আসনে মনোনয়ন দেওয়া হয়েছে।\nদীর্ঘদিন ধরে রশীদ ওয়াক্কাস তার বাবার দেখানো পথে যশোর-৫ আসনের মানুষের সেবায় নিরলসভাবে কাজ করে যাচ্ছেন। আসন্ন নির্বাচনে এই আসনে তিনিই ধানের শীষের প্রার্থী হিসেবে প্রতিদ্বন্দ্বিতা করবেন।\nএদিকে আসন্ন ত্রয়োদশ জাতীয় সংসদ নির্বাচনে জোটবদ্ধ অংশগ্রহণের লক্ষ্যে বিএনপি তার সমমনা ও শরিক দলগুলোর জন্য আরও সাতটি আসনে প্রার্থী ছাড় দিয়েছে বলে জানানো হয় সংবাদ সম্মেলন থেকে।আরও পড়ুনআরও পড়ুনগণতান্ত্রিক অধিকার আদায়ে ফ্যাসিবাদের বিরুদ্ধে সোচ্চার তারেক রহমান: নাছির\nযশোর-৫ ছাড়াও আরও যে সাতটি আসনে সমঝোতা হয়েছে, সেগুলোর মধ্যে বগুড়া-২ আসনে নাগরিক ঐক্যের সভাপতি মাহমুদুর রহমান মান্না, পিরোজপুর-১ আসনে জাতীয় পার্টি (কাজী জাফর) মোস্তফা জামাল হায়দার, নড়াইল-২ আসনে এনপিপির চেয়ারম্যান ফরিদুজ্জামান ফরহাদ, পটুয়াখালীর-৩ আসনে গণঅধিকার পরিষদের সভাপতি নুরুল হক নুর, ঝিনাইদহ-৪ গণঅধিকার পরিষদের সাধারণ সম্পাদক রাশেদ খান, ঢাকা-১২ আসনে বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক এবং ব্রাহ্মণবাড়িয়া-৬ আসনে গণসংহতি আন্দোলনের প্রধান সমন্বয়কারী জোনায়েদ সাকি।",
    "scraped_at": "2025-12-24T23:22:32"
  },
  {
    "url": "https://www.jugantor.com/international/1044509",
    "title": "মস্কোয়  থানার সামনে বোমা বিস্ফোরণ, দুই পুলিশসহ নিহত ৩",
    "publication_date": "2025-12-24T14:39:22+06:00",
    "keywords": "বিস্ফোরণ,রাশিয়া,পুলিশ",
    "body": "রাশিয়ার রাজধানী মস্কোর থানার বাইরে বোমা বিস্ফোরণে দুই পুলিশসহ তিনজন নিহত হয়েছেন। বুধবার (২৪ ডিসেম্বর) এ ঘটনা ঘটে।\nএ ঘটনার মাত্র দুদিন আগে সেই একই এলাকায় ফানিল সারভারোভ নামে দেশটির সেনাবাহিনীর এক জেনারেল গাড়ি বোমা হামলায় প্রাণ হারান।\nকাতারভিত্তিক সংবাদমাধ্যমআল জাজিরাজানিয়েছে, বুধবার ভোরের দিকে মস্কোর ইয়েলেতস্কায়া সড়কে এ ঘটনা ঘটে।\nরুশ তদন্ত কমিটি জানিয়েছে, থানা ও পুলিশের গাড়ির সামনে দাঁড়ানো এক সন্দেহভাজন ব্যক্তির কাছে যান দুই পুলিশ সদস্য। ওই সময় সন্দেহভাজন ব্যক্তিটি বোমার বিস্ফোরণ ঘটান।\nআরও পড়ুনআরও পড়ুনরাশিয়া-সিরিয়া সামরিক সহায়তা জোরদারে বৈঠক\nএতে ট্রাফিক পুলিশের দুই সদস্য ও গাড়ির কাছে দাঁড়ানো এক ব্যক্তি নিহত হন।\nনিহত পুলিশ সদস্যদের মধ্যে একজনের বয়স ২৪, আরেকজনের ২৫ বছর। ২৫ বছরের পুলিশ সদস্যের স্ত্রী ও ৯ মাসের একটি সন্তান রয়েছে।\nকে বা কারা এ হামলা চালিয়েছে সেটি এখনো স্পষ্ট নয়। সাধারণত ইউক্রেনের গোয়েন্দা সংস্থা রাশিয়ার ভেতরে এ ধরনের হামলা চালিয়ে থাকে।",
    "scraped_at": "2025-12-24T23:22:33"
  },
  {
    "url": "https://www.jugantor.com/country-news/1044508",
    "title": "ট্রেনে কাটা পড়ে দিনমজুরের মৃত্যু",
    "publication_date": "2025-12-24T14:21:53+06:00",
    "keywords": "মৃত্যু,ট্রেন দুর্ঘটনা,কুমিল্লা",
    "body": "কুমিল্লা সদর দক্ষিণে ট্রেনে কাটা পড়ে হারুন (৫০) নামে এক দিনমজুরের মৃত্যু হয়েছে।\nবুধবার (২৪ ডিসেম্বর) সকাল পোনে ১০টার দিকে উপজেলার বিজয়পুর উত্তর বাজারে এ দুর্ঘটনা ঘটে।\nনিহত হারুন নোয়াখালী চরগ্রামের বাসিন্দা এবং কাজের সন্ধ্যানে বিজয়পুর বাজারে এসেছে বলে জানায় স্থানীয়রা।আরও পড়ুনআরও পড়ুন৫ ঘণ্টা পর পাটুরিয়া-দৌলতদিয়া রুটে ফের ফেরি চলাচল শুরু\nলাকসাম রেলওয়ে থানা ওসি জসিম উদ্দিন বলেন, সকালে বিজয়পুর বাজার রেল লাইনে কাটা পড়ে এক দিনমজুরের নিহত হওয়ার খবর পেয়েছি। কুমিল্লা রেলওয়ে ফাঁড়ির ইনচার্জকে ঘটনাস্থলে পাঠানো হয়েছে। এ বিষয়ে রেলওয়ে পুলিশ আইনগত ব্যবস্থা গ্রহণ করবে।",
    "scraped_at": "2025-12-24T23:22:34"
  },
  {
    "url": "https://www.jugantor.com/bnp/1044507",
    "title": "শরিকদের আরও ৮ আসন ছেড়ে দিল বিএনপি",
    "publication_date": "2025-12-24T13:59:20+06:00",
    "keywords": "বিএনপি",
    "body": "ত্রয়োদশ জাতীয় সংসদ নির্বাচন সামনে রেখে যুগপৎ আন্দোলনের শরিক ও সমমনা দলগুলোর জন্য আরও ৮টি আসন ছেড়ে দিয়েছে বিএনপি।\nবুধবার (২৪ ডিসেম্বর) দুপুরে গুলশানে বিএনপির চেয়ারপারসনের রাজনৈতিক কার্যালয়ে সংবাদ সম্মেলনে দলের মহাসচিব মির্জা ফখরুল ইসলাম আলমগীর এই ঘোষণা দেন।\nযাদের সঙ্গে নির্বাচনি সমঝোতা হয়েছে, নতুন নিয়ম অনুযায়ী তারা নিজ নিজ প্রতীকে অংশ নেবেন বলে জানিয়েছেন মির্জা ফখরুল।\nসমঝোতার আসনগুলোর মধ্যে বগুড়া-২ আসনে নাগরিক ঐক্যের সভাপতি মাহমুদুর রহমান মান্না, পিরোজপুর-১ আসনে জাতীয় পার্টি (কাজী জাফর) মোস্তফা জামাল হায়দার, নড়াইল-২ আসনে এনপিপির চেয়ারম্যান ফরিদুজ্জামান ফরহাদ, যশোর-৫ আসনে ইসলামী ঐক্য জোটের মুফতি রশিদ বিন ওয়াক্কাস, পটুয়াখালীর-৩ আসনে গণঅধিকার পরিষদের সভাপতি নুরুল হক নুর, ঝিনাইদহ-৪ গণঅধিকার পরিষদের সাধারণ সম্পাদক রাশেদ খান, ঢাকা-১২ আসনে বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক এবং ব্রাহ্মণবাড়িয়া-৬ আসনে গণসংহতি আন্দোলনের প্রধান সমন্বয়কারী জোনায়েদ সাকি।\n২০১৪ এবং ২০২৪ সালে নির্বাচন বর্জন করে বিএনপি। আর ২০১৮ সালে নির্বাচনে অংশ নিলেও পুরোপুরি মাঠে থাকতে পারেনি দলটি।\nসংশ্লিষ্ট সূত্র বলছে, এই পরিস্থিতিতে দলটিতে মনোনয়নপ্রত্যাশীর সংখ্যা অনেক বেশি। পাশাপাশি ফ্যাসিবাদী শাসনের ১৫ বছরে নির্যাতন–নিপীড়নের শিকার নেতাদের মধ্যে নির্বাচনে প্রার্থী হওয়ার আগ্রহও বেড়েছে। এসব কারণে এবার যুগপৎ আন্দোলনের শরিকদের আসন ছাড় দেওয়ার বিষয়ে বিএনপির শীর্ষ নেতৃত্বকে সতর্কভাবে সিদ্ধান্ত নিতে হচ্ছে।\nশরিকদের সঙ্গে যেসব আসনে সমঝোতা হবে, সেখানে বিএনপি কোনো প্রার্থী দেবে না। যেসব শরিক দলকে সমঝোতার মাধ্যমে নির্দিষ্ট আসন দেওয়া হবে, তারা কেবল সেগুলোতেই প্রার্থী হবেন, অন্য কোথাও না। এই শর্তে বিএনপি আসন সমঝোতা করতে চাইছে। এছাড়া বিএনপিতে যোগ দিয়ে ধানের শীষ প্রতীকে ভোট করাকে বিএনপি বেশি প্রাধান্য দিচ্ছে বলেও জানা গেছে।\nএরই অংশ হিসেবে বাংলাদেশ লিবারেল ডেমোক্রেটিক পার্টির (এলডিপি) চেয়ারম্যান শাহাদাত হোসেন সেলিম নিজের দল বিলুপ্ত করে বিএনপিতে যোগ দিয়েছেন। পরে তাকে লক্ষ্মীপুর-১ (রামগঞ্জ) আসনে বিএনপির প্রার্থী হিসেবে ঘোষণা করা হয়।\nবাংলাদেশ জাতীয় দলের চেয়ারম্যান সৈয়দ এহসানুল হুদাও নিজের দল বিলুপ্ত করে বিএনপিতে যোগ দিয়েছেন। তিনি কিশোরগঞ্জ-৫ আসনে নির্বাচনে অংশ নিতে চান। এখনো আনুষ্ঠানিক ঘোষণা না দিলেও তার প্রার্থিতার বিষয়ে বিএনপি ইতিবাচক।\nবিএনপি এ পর্যন্ত দুই দফায় ২৭২টি আসনে দলীয় সম্ভাব্য প্রার্থীর নাম ঘোষণা করেছে। বাকি ২৮টি থেকে সমঝোতার মাধ্যমে শরিকদের আসন ঠিক করা হবে। এর মধ্যে গতকাল জমিয়তকে চারটি আসন দেওয়া হয়।\nসেগুলোর মধ্যে জমিয়তে উলামায়ে ইসলাম বাংলাদেশের আমির উবায়দুল্লাহ ফারুক সিলেট-৫, দলের মহাসচিব মঞ্জুরুল ইসলাম আফেন্দি নীলফামারী-১, জুনায়েদ আল হাবিব ব্রাহ্মণবাড়িয়া-২, মনির হোসেন কাসেমী নারায়ণগঞ্জ-৪ আসনে প্রার্থী হবেন।\nএছাড়া লিবারেল ডেমোক্রেটিক পার্টির (এলডিপি) মহাসচিব, সাবেক প্রতিমন্ত্রী ও বীর মুক্তিযোদ্ধা ড. রেদোয়ান আহমেদ কুমিল্লা-৭ আসনে নির্বাচনে অংশগ্রহণ করবেন।",
    "scraped_at": "2025-12-24T23:22:35"
  },
  {
    "url": "https://www.jugantor.com/international/1044506",
    "title": "ইইউর সাবেক কমিশনারসহ পাঁচ ব্যক্তির ওপর ভিসা নিষেধাজ্ঞা যুক্তরাষ্ট্রের",
    "publication_date": "2025-12-24T13:58:53+06:00",
    "keywords": "যুক্তরাষ্ট্র,ভিসা,ইইউ",
    "body": "‘মার্কিন দৃষ্টিভঙ্গি’ সেন্সর করার জন্য সামাজিক যোগাযোগ মাধ্যমগুলোকে বাধ্য করতে নেয়া উদ্যোগের নেতৃত্ব দেয়ার অভিযোগে পাঁচ ব্যক্তির ওপর ভিসা নিষেধাজ্ঞা আরোপ করেছে যুক্তরাষ্ট্র। এদের মধ্যে ইউরোপীয় ইউনিয়নের সাবেক এক কমিশনারও আছেন।\nমার্কিন পররাষ্ট্রমন্ত্রী মার্কো রুবিও এই ঘোষণা দিয়েছেন।\nমঙ্গলবার এক বিবৃতিতে রুবিও বলেন, ‘পররাষ্ট্র দপ্তর পাঁচ ব্যক্তির বিরুদ্ধে সিদ্ধান্তমূলক ব্যবস্থা নিচ্ছে যারা আমেরিকান প্ল্যাটফর্মগুলোকে সেন্সর, এবং তাদের বিরুদ্ধে যায় এমন মতগুলোকে চাপা দেয়ার চেষ্টা চালিয়েছে।\nকূটনীতি বিষয়ক আন্ডার সেক্রেটারি অফ স্টেট সারা বি. রজার্স এক্স পোস্টে বলেন, যাদের লক্ষ্যবস্তুতে রাখা হয়েছে তাদের মধ্যে রয়েছেন ডিজিটাল সার্ভিসেস অ্যাক্ট (ডিএসএ) এর সাথে জড়িত সাবেক ইউরোপীয় কমিশনার থিয়েরি ব্রেটন, যার বিরুদ্ধে এক্স মালিক ইলন মাস্ককে হুমকি দেয়ার অভিযোগ রয়েছে।\nএই তালিকায় সেন্টার ফর কাউন্টারিং ডিজিটাল হেটের সিইও এবং প্রতিষ্ঠাতা ইমরান আহমেদও আছেন, যিনি বাইডেন প্রশাসনের সাথে সহযোগিতা করে মার্কিন নাগরিকদের বিরুদ্ধে সরকারকে অস্ত্র হিসেবে ব্যবহার করার জন্য পরিচিত, গ্লোবাল ডিসইনফরমেশন ইনডেক্সের প্রধান ক্লেয়ার মেলফোর্ডের বিরুদ্ধে মার্কিন করদাতাদের অর্থ ব্যবহার করে আমেরিকান বক্তৃতা ও সংবাদমাধ্যমের উপর সেন্সরশিপ এবং কালো তালিকাভুক্তি জোরদার করার অভিযোগ রয়েছে।\nজার্মান এনজিও হেটএইডের দুই নির্বাহী- আনা-লেনা ভন হোডেনবার্গ এবং জোসেফাইন ব্যালনকেও এই তালিকায় রাখা হয়েছে।\nরুবিও বলেন, তিনি দৃঢ়ভাবে বিশ্বাস করেন যে মার্কিন যুক্তরাষ্ট্রে তাদের প্রবেশ, উপস্থিতি বা কার্যকলাপ দেশের জন্য সম্ভাব্য গুরুতর প্রতিকূল পরিণতি ডেকে আনবে।\nএছাড়াও কিছু ব্যক্তির বিরুদ্ধে অপসারণের প্রক্রিয়া শুরু হতে পারে, যার ফলে তাদের বহিষ্কার করা সম্ভব হবে বলেও উল্লেখ করেন রুবিও।\nসূত্র:সিএনএন",
    "scraped_at": "2025-12-24T23:22:37"
  },
  {
    "url": "https://www.jugantor.com/politics/1044505",
    "title": "দেশে ফেরার পরের দুদিন যেসব কর্মসূচি তারেক রহমানের",
    "publication_date": "2025-12-24T13:47:55+06:00",
    "keywords": "বিএনপি,তারেক রহমানের স্বদেশ প্রত্যাবর্তন",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরা উপলক্ষ্যে সংবর্ধনা অনুষ্ঠান আয়োজনের কারণে সৃষ্ট অসুবিধার জন্য নগরবাসীর কাছে ক্ষমা প্রার্থনা করেছে দলটি। জনদুর্ভোগ সৃষ্টি হয় এমন কর্মসূচি তারেক রহমান সমর্থন করেন না বলেও জানানো হয়েছে।\nবুধবার (২৪ ডিসেম্বর) দুপুরে রাজধানীর গুলশানে বিএনপি চেয়ারপারসনের কার্যালয়ে আয়োজিত সংবাদ সম্মেলনে এ কথা জানান দলের স্থায়ী কমিটির সদস্য ও তারেক রহমানের স্বদেশ প্রত্যাবর্তন অভ্যর্থনা কমিটির আহ্বায়ক সালাহউদ্দিন আহমদ।\nতিনি এ সময় বলেন, জনদুর্ভোগ লাঘবেই রাজধানীর একপাশে ৩০০ ফুট সড়কের সার্ভিস লেনে কৃতজ্ঞতা জ্ঞাপনে এ অনুষ্ঠানের আয়োজন করা হয়েছে। তারেক রহমান ছাড়া আর কেউ বক্তব্য দিবেন না। নেতাকর্মীদের নির্দেশ দেওয়া হয়েছে যাতায়াতে কাঞ্চন ব্রিজ ব্যাবহারের।\nবৃহস্পতিবার (২৫ ডিসেম্বর) সকাল ১১টা ৫০ মিনিটে ঢাকায় পৌঁছানোর কথা বিএনপির ভারপ্রাপ্ত চেয়ারম্যান তারেক রহমানের। এরপর বিএনপির স্থায়ী কমিটির সদস্যরা তাকে অভ্যর্থনা জানাবেন।আরও পড়ুনআরও পড়ুনকমিশনার বাড়িয়ে দুদক অধ্যাদেশ জারি, আরও যেসব সংশোধনী এলো\nশাহজালাল আন্তর্জাতিক বিমানবন্দর থেকে ৩০০শ ফুট সড়কে সংবর্ধনা নিয়ে মা খালেদা জিয়াকে দেখতে যাবেন এভারকেয়ার হাসপাতালে। সেখান থেকে পরে গুলশানের বাসভবনে যাবেন।\nএরপর শুক্র ও শনিবার তারেক রহমানের কর্মসূচি রয়েছে।\nশুক্রবার জুমার নামাজের পরে জিয়াউর রহমানের সমাধিতে যাবেন তারেক রহমান। সেখান থেকে জাতীয় স্মৃতিসৌধে শ্রদ্ধা জানাতে যাবেন তিনি।\nপরদিন শনিবার ভোটার তালিকায় নিজের নাম অন্তর্ভুক্ত করতে যাবেন নির্বাচন ভবনে এবং জুলাই আন্দোলনে আহতদের সঙ্গে দেখা করতে যাবেন পঙ্গু হাসপাতালে।\nসেদিন ইনকিলাব মঞ্চের নেতা ওসমান হাদির কবর জিয়ারত করতেও যাবেন তারেক রহমান।",
    "scraped_at": "2025-12-24T23:22:38"
  },
  {
    "url": "https://www.jugantor.com/international/1044504",
    "title": "চাপের কাছে নত হবে না ইরান, পারমাণবিক আলোচনা নিয়ে তীব্র বাকযুদ্ধ",
    "publication_date": "2025-12-24T13:43:48+06:00",
    "keywords": "যুক্তরাষ্ট্র,জাতিসংঘ,পারমাণবিক স্থাপনা,ইরান",
    "body": "পারমাণবিক কর্মসূচি নিয়ে আলোচনা পুনরায় শুরুর শর্তে জাতিসংঘ নিরাপত্তা পরিষদে যুক্তরাষ্ট্র ও ইরানের মধ্যে তীব্র বাকযুদ্ধ হয়েছে। যুক্তরাষ্ট্র সরাসরি আলোচনায় প্রস্তুতির কথা জানালেও ইরান ওয়াশিংটনের শর্ত প্রত্যাখ্যান করে স্পষ্ট করেছে—কোনো চাপ ও ভীতি প্রদর্শনের কাছে তারা নত হবে না।\nমঙ্গলবার (২৩ ডিসেম্বর) নিরাপত্তা পরিষদের বৈঠকে যুক্তরাষ্ট্র জানায়, তেহরান যদি সরাসরি ও অর্থবহ আলোচনায় প্রস্তুত থাকে, তবে তারা আনুষ্ঠানিক আলোচনায় বসতে রাজি। তবে মার্কিন প্রেসিডেন্ট ডোনাল্ড ট্রাম্পের উপ-মধ্যপ্রাচ্যবিষয়ক দূত মরগান অর্টাগাস বলেন, যে কোনো চুক্তির ক্ষেত্রে যুক্তরাষ্ট্রের কিছু স্পষ্ট প্রত্যাশা রয়েছে। তার ভাষায়, সবচেয়ে গুরুত্বপূর্ণ হলো—ইরানের ভেতরে কোনো ইউরেনিয়াম সমৃদ্ধকরণ চলবে না। এটি আমাদের নীতিগত অবস্থান।\nঅন্যদিকে ইরানের জাতিসংঘ রাষ্ট্রদূত আমির সাঈদ ইরাভানি যুক্তরাষ্ট্রের ‘শূন্য সমৃদ্ধকরণ’ নীতিকে অনায্য ও আন্তর্জাতিক আইনের পরিপন্থি বলে আখ্যা দেন। তিনি বলেন, ন্যায্য ও অর্থবহ যে কোনো আলোচনাকে আমরা স্বাগত জানাই। কিন্তু শূন্য সমৃদ্ধকরণের ওপর জোর দেওয়া এনপিটি (নন-প্রোলিফারেশন ট্রিটি)-এর সদস্য হিসেবে আমাদের অধিকারবিরোধী। এর অর্থ হলো—তারা ন্যায্য আলোচনা চায় না\nইরাভানি আরও বলেন, যুক্তরাষ্ট্র ইরানের ওপর পূর্বনির্ধারিত শর্ত চাপিয়ে দিতে চায়। ইরান কোনো চাপ ও ভয়ভীতির কাছে মাথা নত করবে না।\nএর আগে, গত জুনে ইরান ও ইসরাইলের মধ্যে ১২ দিনের যুদ্ধের প্রেক্ষাপটে পারমাণবিক আলোচনা থমকে যায়। ওই সংঘাতে যুক্তরাষ্ট্রও জড়িয়ে পড়ে এবং ইরানের পারমাণবিক স্থাপনায় হামলা চালায়। যুদ্ধের আগে ইরান ও যুক্তরাষ্ট্রের মধ্যে পাঁচ দফা পারমাণবিক আলোচনা হয়েছিল। আলোচনার বড় বাধা ছিল ইরানের মাটিতে ইউরেনিয়াম সমৃদ্ধকরণ—যা পশ্চিমা দেশগুলো অস্ত্রায়নের ঝুঁকি কমাতে পুরোপুরি বন্ধ করতে চায়, কিন্তু তেহরান তা স্পষ্টভাবে প্রত্যাখ্যান করে আসছে।আরও পড়ুনআরও পড়ুনসাবেক ডিএমপি কমিশনার হাবিবুরসহ ১১ জনের বিরুদ্ধে ফরমাল চার্জ দাখিল\nএদিকে গত সেপ্টেম্বরের শেষ দিকে জাতিসংঘ ইরানের পারমাণবিক কর্মসূচি নিয়ে পুনরায় অস্ত্র নিষেধাজ্ঞা ও অন্যান্য নিষেধাজ্ঞা কার্যকর করে। ইউরোপীয় শক্তিগুলোর উদ্যোগে ‘স্ন্যাপব্যাক’ প্রক্রিয়ার মাধ্যমে এই সিদ্ধান্ত নেওয়া হয়, যদিও রাশিয়া ও চীন এ সিদ্ধান্তের বিরোধিতা করে।\nব্রিটেন, ফ্রান্স ও জার্মানি অভিযোগ করে যে, ২০১৫ সালের পারমাণবিক চুক্তির শর্ত ইরান লঙ্ঘন করেছে—এই অভিযোগের ভিত্তিতেই তারা স্ন্যাপব্যাক প্রক্রিয়া শুরু করে। ওই চুক্তির লক্ষ্য ছিল ইরানকে পারমাণবিক অস্ত্র তৈরির পথ থেকে বিরত রাখা। তবে ইরান বরাবরের মতোই পারমাণবিক অস্ত্র তৈরির অভিযোগ অস্বীকার করে আসছে এবং বলছে, তাদের কর্মসূচি সম্পূর্ণ শান্তিপূর্ণ উদ্দেশ্যে পরিচালিত।\n২০১৫ সালের পারমাণবিক চুক্তিটি সে বছর গৃহীত জাতিসংঘ নিরাপত্তা পরিষদের একটি প্রস্তাবের মাধ্যমে অন্তর্ভুক্ত করা হয়। এরপর থেকে চুক্তির বাস্তবায়ন নিয়ে নিরাপত্তা পরিষদ বছরে দুবার বৈঠক করে আসছে।\nমঙ্গলবারের বৈঠক আহ্বান করে ব্রিটেন, ফ্রান্স, যুক্তরাষ্ট্র, ডেনমার্ক, গ্রিস, স্লোভেনিয়া ও দক্ষিণ কোরিয়া। তবে রাশিয়া ও চীন দাবি করে, ওই প্রস্তাবের সব বিধান ১৮ অক্টোবরেই মেয়াদোত্তীর্ণ হয়েছে এবং তারা বৈঠক আয়োজনের বিরোধিতা করে। আপত্তি সত্ত্বেও বৈঠকটি নির্ধারিত সময়েই অনুষ্ঠিত হয়।",
    "scraped_at": "2025-12-24T23:22:39"
  },
  {
    "url": "https://www.jugantor.com/politics/1044503",
    "title": "অলির দল ছেড়ে বিএনপিতে যোগ দিলেন রেদোয়ান",
    "publication_date": "2025-12-24T13:41:03+06:00",
    "keywords": "বিএনপি,ত্রয়োদশ সংসদ নির্বাচন,এলডিপি",
    "body": "ত্রয়োদশ সংসদ নির্বাচনকে সামনে রেখে এবার বিএনপিতে যোগ দিয়েছেন কর্নেল (অব.) অলি আহমেদের দল লিবারেল ডেমোক্রেটিক পার্টির (এলডিপি) মহাসচিব ড. রেদোয়ান আহমেদ।\nবুধবার (২৪ ডিসেম্বর) গুলশান কার্যালয়ে আনুষ্ঠানিকভাবে বিএনপিতে যোগদানের ঘোষণা দেন তিনি।  এ সময় তিনি কুমিল্লা-৭ আসন থেকে নির্বাচন করার ঘোষণা দেন।\nএর আগে বাংলাদেশ লিবারেল ডেমোক্রেটিক পার্টি-এলডিপির (একাংশ) চেয়ারম্যান শাহাদাত হোসেন সেলিম ও জাতীয় দলের চেয়ারম্যান এহসানুল হুদা তাদের দল বিলুপ্ত করে বিএনপিতে যোগ দেন।",
    "scraped_at": "2025-12-24T23:22:40"
  },
  {
    "url": "https://www.jugantor.com/national/1044502",
    "title": "সাবেক ডিএমপি কমিশনার হাবিবুরসহ ১১ জনের বিরুদ্ধে ফরমাল চার্জ দাখিল",
    "publication_date": "2025-12-24T13:39:19+06:00",
    "keywords": "আন্তর্জাতিক অপরাধ ট্রাইব্যুনাল,হাবিবুর রহমান হাবিব",
    "body": "জুলাই অভ্যুত্থানে রাজধানীর যাত্রাবাড়ীতে ইমাম হাসান তাইম হত্যার ঘটনায় মানবতাবিরোধী অপরাধের মামলায় ডিএমপির সাবেক কমিশনার হাবিবুর রহমানসহ ১১ জনের বিরুদ্ধে ফরমাল চার্জ (আনুষ্ঠানিক অভিযোগ) দাখিল করেছে প্রসিকিউশন।\nবুধবার (২৪ ডিসেম্বর) আন্তর্জাতিক অপরাধ ট্রাইব্যুনালের রেজিস্ট্রারের কাছে এ অভিযোগ দাখিল করা হয়।\nঅন্য আসামিরা হলেন- ডিএমপির সাবেক যুগ্ম কমিশনার সুদীপ কুমার চক্রবর্তী, ওয়ারী জোনের সাবেক ডিসি ইকবাল হোসাইন, এডিসি শাকিল মোহাম্মদ শামীম, মো. মাসুদুর রহমান মনির, নাহিদ ফেরদৌস, যাত্রাবাড়ী থানার তৎকালীন ওসি আবুল হাসান, জাকির হোসাইন, মো. ওহিদুল হক মামুন, সাজ্জাদ উজ জামান ও মো. শাহদাত আলী। বাকিরাও পুলিশে কর্মরত ছিলেন বলে জানা গেছে।আরও পড়ুনআরও পড়ুনকমিশনার বাড়িয়ে দুদক অধ্যাদেশ জারি, আরও যেসব সংশোধনী এলো\nউল্লেখ্য, বৈষম্যবিরোধী ছাত্র আন্দোলন চলাকালীন ২০২৪ সালের ২০ জুলাই পুলিশের গুলিতে শহীদ হন তাইম। তার বাবা মো. ময়নাল হোসেন ভূঁইয়াও রাজারবাগ পুলিশ লাইনসের উপ-পরিদর্শক। ওই দিন বন্ধুর সঙ্গে চা পান করতে বেরিয়ে যাত্রাবাড়ী এলাকায় গুলিতে লাশ হয়ে ফিরতে হয় তাকে। খোঁজাখুঁজির একপর্যায়ে ছেলের মরদেহ পেয়ে ফোনে ঊর্ধ্বতন কর্মকর্তাকে ময়নাল বলেন, 'স্যার, আমার ছেলেটা মারা গেছে। বুলেটে ওর বুক ঝাঁঝরা হয়ে গেছে। স্যার, আমার ছেলে আর নেই। এ সময় প্রশ্ন রেখে বলেছিলেন, একজনকে মারতে কতগুলো গুলি লাগে স্যার।",
    "scraped_at": "2025-12-24T23:22:41"
  },
  {
    "url": "https://www.jugantor.com/entertainment/1044501",
    "title": "ভদ্র ব্যবহারের কোনো মূল্য নেই এই সমাজে: মিষ্টি জান্নাত",
    "publication_date": "2025-12-24T13:34:45+06:00",
    "keywords": "ঢালিউড",
    "body": "ঢালিউড সিনেমার আলোচিত অভিনেত্রী মিষ্টি জান্নাতের পর্দার উপস্থিতি যতটা না বেশি, তার চেয়ে বেশি সামাজিক মাধ্যমে সমালোচিত। অভিনয়ের চেয়ে ব্যক্তিগতজীবন আর সোজাসাপ্টা মন্তব্যের কারণেই বেশি খবরের শিরোনামে থাকেন তিনি। এবার অভিনেত্রী সামাজিক মাধ্যমে পোস্ট দিয়ে আলোচনার কেন্দ্রবিন্দুতে এসেছেন।\nসামাজিক মাধ্যম পোস্টে মিষ্টি জান্নাত লিখেছেন—বর্তমান সমাজে ভদ্র আচরণের কোনো কদর নেই। ভদ্র ব্যবহারের কোনো মূল্য নেই এই সমাজে। তাই আবার আগের ফর্মে ফেরত আসলাম।\nএর আগে আরেক বার্তায় তার ক্যারিয়ার ও পেশাদারত্ব নিয়ে নিজের অবস্থান পরিষ্কার করেছিলেন মিষ্টি জান্নাত। সেখানে অভিনেত্রী বলেছিলেন, সিনেমার ছোট কোনো চরিত্রে কাজ করে অসম্মানিত হওয়ার চেয়ে সম্মান বজায় রেখে প্রস্তাব ফিরিয়ে দেওয়াটাই প্রকৃত সাহসিকতা। কাজ কম করলেও নিজের আত্মসম্মান বিসর্জন দিতে নারাজ এ অভিনেত্রী।আরও পড়ুনআরও পড়ুন‘কেয়ামত থেকে কেয়ামত’-এর প্রযোজক সুকুমার রঞ্জন ঘোষ আর নেই\nহঠাৎ কেন মিষ্টির এই মেজাজ বদল, তা নিয়ে অবশ্য তার ভক্ত-অনুসারীদের মনে কৌতূহল দেখা দিলেও নেটিজেনদের বড় একটি অংশ তার এই মন্তব্যের সঙ্গে একাত্মতা প্রকাশ করেছেন। তার পোস্টের কমেন্ট বক্সে সমর্থন জানিয়ে এক নেটিজেন লিখেছেন—একদম ঠিক কথা বলেছেন; সঠিক সিদ্ধান্ত।\nউল্লেখ্য, ২০১৪ সালে ‘লাভ স্টেশন’ সিনেমার মাধ্যমে রুপালি পর্দায় অভিষেক হয় অভিনেত্রী মিষ্টি জান্নাতের। বর্তমানে অভিনয়ের পাশাপাশি দন্তচিকিৎসক হিসেবেও কাজ করছেন তিনি। তবে প্রায়শই তার করা বিভিন্ন মন্তব্য বিনোদনপাড়ায় বিতর্কের জন্ম দেয়। তবে এবার ‘ভদ্রতার মূল্য নেই’ বলে তিনি ঠিক কী ইঙ্গিত দিলেন, তা নিয়েই এখন চলছে জল্পনা-কল্পনা।",
    "scraped_at": "2025-12-24T23:22:43"
  },
  {
    "url": "https://www.jugantor.com/international/1044500",
    "title": "ওজন কমানোর ওষুধ ‘ওয়েগোভি’কে অনুমোদন দিল যুক্তরাষ্ট্র",
    "publication_date": "2025-12-24T13:26:00+06:00",
    "keywords": "যুক্তরাষ্ট্র,ওষুধ",
    "body": "ওজন কমানোর জনপ্রিয় ওষুধ ওয়েগোভি-এর ট্যাবলেট সংস্করণ অনুমোদন দিয়েছে মার্কিন যুক্তরাষ্ট্রের খাদ্য ও ওষুধ নিয়ন্ত্রণ সংস্থা (এফডিএ)। ওষুধ প্রস্তুতকারক প্রতিষ্ঠান নোভো নরডিস্ক জানিয়েছে, এটি এ ধরনের প্রথম ওজন কমানোর ট্যাবলেট, যা এফডিএ’র অনুমোদন পেল। ফলে ওজন কমানোর চিকিৎসায় একটি নতুন যুগের সূচনা হলো বলে মনে করা হচ্ছে। খবরবিবিসির।\nডেনমার্কভিত্তিক প্রতিষ্ঠান নোভো নরডিস্ক আরও জানিয়েছে, দিনে একবার খাওয়ার এই ট্যাবলেটটি ইনজেকশনের একটি সহজ ও সুবিধাজনক বিকল্প, এবং এতে ইনজেকশনের মতোই ওজন কমবে।\nএদিকে ওজেম্পিক-এর মতো অনুরূপ ওষুধগুলো মূলত টাইপ–২ ডায়াবেটিসের চিকিৎসার জন্য অনুমোদিত হলেও পরবর্তীতে ওজন কমানোর ক্ষেত্রে ব্যাপকভাবে ব্যবহৃত হচ্ছে।\nনোভো নরডিস্ক জানায়, তাদের ক্লিনিক্যাল ট্রায়ালে ওয়েগোভি ট্যাবলেট ব্যবহারে অংশগ্রহণকারীদের গড় ওজন ১৬.৬ শতাংশ কমেছে। প্রায় ১,৩০০ জন অংশগ্রহণকারীর মধ্যে এক-তৃতীয়াংশের ক্ষেত্রে ২০ শতাংশ বা তার বেশি ওজন হ্রাস লক্ষ্য করা গেছে।\nওষুধটির ট্যাবলেট সংস্করণ ২০২৬ সালের জানুয়ারির শুরুতে যুক্তরাষ্ট্রের বাজারে আনা হবে বলে আশা করা হচ্ছে।\nআরও পড়ুনআরও পড়ুনওষুধের অভাবে মৃত্যুর মুখে গাজার রোগীরা, অবরোধ অব্যাহত ইসরাইলের\nনোভো নরডিস্কের প্রধান নির্বাহী মাইক ডাউস্টার বলেন, রোগীরা এখন দিনে একবার খাওয়ার এমন একটি ট্যাবলেট পাবেন, যা মূল ওয়েগোভি ইনজেকশনের মতোই ওজন কমাতে সাহায্য করবে।\nচ্যালেঞ্জিং একটি বছর পার করার পর এই অনুমোদন নোভো নরডিস্কের বিক্রি বাড়াতে সহায়ক হতে পারে বলে মনে করছেন বিশ্লেষকরা। সম্প্রতি লাভজনকতা নিয়ে সতর্কবার্তা দেওয়ার পর কোম্পানিটির শেয়ারের দাম কমে গিয়েছিল। এছাড়া এলি লিলি’র মতো প্রতিদ্বন্দ্বী ওষুধ প্রস্তুতকারকদের সঙ্গে তীব্র প্রতিযোগিতার মুখেও রয়েছে প্রতিষ্ঠানটি।\nতবে এই ঘোষণার পর নিউইয়র্কে আফটার-আওয়ার্স লেনদেনে নোভো নরডিস্কের শেয়ার প্রায় ১০ শতাংশ বেড়েছে।",
    "scraped_at": "2025-12-24T23:22:44"
  },
  {
    "url": "https://www.jugantor.com/entertainment/1044499",
    "title": "‘ধুরন্ধর’ বক্স অফিসে কত আয় করল",
    "publication_date": "2025-12-24T13:25:45+06:00",
    "keywords": "বলিউড",
    "body": "বলিউড অভিনেতা রণবীর সিংয়ের নতুন সিনেমা ‘ধুরন্ধর’ বক্স অফিসে অপ্রতিরোধ্য গতিতে ছুটছে। আদিত্য ধর পরিচালিত এ স্পাই-থ্রিলার সিনেমাটি একের পর এক রেকর্ড ভেঙে চুরমার করে দিচ্ছে। ভারতের অভ্যন্তরীণ বাজারের পাশাপাশি বিশ্বব্যাপী আয়ের দৌড়েও সিনেমাটি এখন অনন্য উচ্চতায়। সবশেষ খবর অনুযায়ী, কন্নড় ব্লকবাস্টার ‘কান্তারা চ্যাপ্টার ১’-এর বিশ্বব্যাপী আয়ের রেকর্ড টপকে গেছে সিনেমা ‘ধুরন্ধর’।\nস্যাকনিল্কের সাম্প্রতিক রিপোর্ট বলছে, বিশ্বব্যাপী ‘ধুরন্ধর’ সিনেমার মোট আয় দাঁড়িয়েছে ৮৭২.২৫ কোটি টাকা। যেখানে ঋষভ শেঠির ‘কান্তারা’র সংগ্রহ ছিল ৮৫২ কোটি টাকা। এর মাধ্যমে ২০২৫ সালে সবচেয়ে সফল সিনেমার তকমাটি নিজের করে নিল 'ধুরন্ধর'। শুধু তাই নয়, অভিনেতা রণবীর কাপুরের ‘অ্যানিমেল’কে হটিয়ে ভারতের সর্বকালের সেরা ১০ উপার্জনকারী সিনেমার তালিকায় ১০ম স্থানে জায়গা করে নিয়েছে রণবীর সিংয়ের ‘ধুরন্ধর’ সিনেমা।\nবিশেষজ্ঞরা ধারণা করছেন, বড়দিন ও ইংরেজি নববর্ষের ছুটিতে আয়ের পরিমাণ আরও কয়েক গুণ বাড়বে। সেরা ১০-এর তালিকায় যারা ভারতের শীর্ষ ১০ সর্বোচ্চ উপার্জনকারী সিনেমার তালিকায় বর্তমানে রয়েছে— কেজিএফ চ্যাপ্টার ২, আরআরআর, কল্কি ২৮৯৮ এডি, জওয়ান, কান্তারা চ্যাপ্টার ১, ছাবা, স্ত্রী ২। তবে এবার নতুন সংযোজন ‘ধুরন্ধর’ সিনেমা।আরও পড়ুনআরও পড়ুনআরিয়ানকে নিয়ে কেন এমন মন্তব্য করলেন শাহরুখ খান\nতারকাবহুল কাস্ট ও সিক্যুয়েল সিনেমাটিতে রণবীর সিংয়ের পাশাপাশি অভিনয় করেছেন অক্ষয় খান্না, সঞ্জয় দত্ত, আর মাধবন, অর্জুন রামপাল ও সারা অর্জুন।\nএকটি সূত্র জানায়, এই গল্পের দ্বিতীয় পর্ব অর্থাৎ ‘ধুরন্ধর ২’ দেখার জন্য দর্শকদের খুব বেশি অপেক্ষা করতে হবে না। আগামী ২০২৬ সালের মার্চ মাসেই মুক্তি পেতে চলেছে এর সিক্যুয়েল।\nউল্লেখ্য, গত ৫ ডিসেম্বর মুক্তি পাওয়া 'ধুরন্ধর' সিনেমাটি বক্স অফিসে দাপট দেখাচ্ছে। মুক্তির তৃতীয় সপ্তাহে এসেও গত সোমবার ১৬ কোটি টাকা আয় করেছে, যার ফলে ভারতের অভ্যন্তরীণ বাজারে এর মোট আয় এখন ৫৭১ কোটি টাকা। পরিসংখ্যান বলছে, প্রথম সোমবার ছবিটি আয় করেছিল ২৩.৫ কোটি এবং দ্বিতীয় শুক্রবারের আয় ছিল ৩০ কোটি টাকা।",
    "scraped_at": "2025-12-24T23:22:45"
  },
  {
    "url": "https://www.jugantor.com/entertainment/1044498",
    "title": "আরিয়ানকে নিয়ে কেন এমন মন্তব্য করলেন শাহরুখ খান",
    "publication_date": "2025-12-24T13:19:09+06:00",
    "keywords": "শাহরুখ খান,আরিয়ান খান,বলিউড",
    "body": "২০২৫ সাল শাহরুখপুত্র আরিয়ান খানের জন্য খুবই গুরুত্বপূর্ণ ছিল। তার পরিচালিত প্রথম ওয়েব সিরিজ ‘দ্য ব্যাডস অব বলিউড’ সাড়া ফেলে ওটিটি দুনিয়ায়। শাহরুখপুত্র হলেও রাতারাতি নিজস্ব পরিচিতি তৈরি করেছেন আরিয়ান খান।\nকিন্তু একসময়ে শাহরুখ জানিয়েছিলেন, তিনি কখনই ছেলেকে তারকা হতে দেবেন না। ‘দিলওয়ালে’ সিনেমা মুক্তির আগে একটি গণমাধ্যমের এক সাক্ষাৎকারে এমন কথাই বলেছিলেন বাদশাহ। কিন্তু সেই মন্তব্য আবার সামাজিক মাধ্যমে নেটিজেনদের মাঝে আলোচনায় উঠে এসেছে। কেন এমন মন্তব্য করেছিলেন শাহরুখ খান? তবে এবার পুত্র আরিয়ান যতদিন না তারকা হয়ে উঠছেন, ততদিন যেন তার নিজের খ্যাতি বজায় থাকে বলে সম্প্রতি এ মন্তব্য করেছেন বাদশাহ।\nপ্রথমে তিনি সেই মন্তব্যের কথা স্বীকারই করেননি। কথাপ্রসঙ্গে শাহরুখ খান বলেন, 'আমি আমার পুত্রকে কখনো আমার মতো তারকা হতেই দেব না।'  আগের মন্তব্যের পেছনে যুক্তি দিতে গিয়ে এ মন্তব্য করেন শাহরুখ। পরে অবশ্য কিং খান জানিয়েছিলেন, তিনি মজা করে অনেক সময়ে নানা রকমের মন্তব্য করে থাকেন। সেটাকে মজা হিসাবেই সবার গ্রহণ করা উচিত। এর মধ্যে কোনো গভীর অর্থ না খোঁজাই সমীচীন।\nউল্লেখ্য, আরিয়ান খান ইতোমধ্যে তারকা পরিচালকের তকমা পেয়ে গেছেন। যদিও তার সিরিজের অভিনেতাদের অধিকাংশের দাবি— আরিয়ান মাটির মানুষ। তারকাসন্তান হওয়ার বিন্দুমাত্র চিহ্ন নেই তার মধ্যে। সবার সঙ্গে হাসিখুশি ভাবে কাজ করতে ভালোবাসেন তিনি।",
    "scraped_at": "2025-12-24T23:22:46"
  },
  {
    "url": "https://www.jugantor.com/lifestyle/1044497",
    "title": "বিয়ে মানেই বেনারসি, শাড়ি কেনার সময় যেসব বিষয়ে জানা জরুরি",
    "publication_date": "2025-12-24T13:16:27+06:00",
    "keywords": "",
    "body": "বিয়ের শাড়ি সাধারণত লালই হয়ে থাকে। আবার অনেকেই কলাপাতা কিংবা ভিন্ন রঙ পছন্দ করে থাকেন। তবে বেশিরভাগ মানুষের পছন্দ লাল শাড়ি। এ জন্য বিয়ের দিনের শাড়ি নির্বাচন শুধু সাজ নয়, এটি স্মৃতি হয়ে থাকে সারাজীবনের জন্য।\nআর সে জন্য বিয়ের শাড়ি কেনার সময় কিছু গুরুত্বপূর্ণ বিষয় মাথায় না রাখলে পরে তা আফসোস করতে হতে পারে। সঠিক রঙ নির্বাচন করা, কাপড় ভালো মানের, কাপড়ের ধরন, বাজেট এবং পরিধানের সুবিধা—এসব বিষয় মাথায় রেখেই শাড়ি বাছাই করলে আপনার বিয়ের দিন সাজ হয়ে উঠবে নিখুঁত।\nবিয়ে মানে জীবনের নতুন শুরু। অতীতে ছিলেন একরকম, আর বিয়ের পর হয়ে যাবেন আরেক রকম। এখানে সবকিছুই আপনার নতুন মনে হবে। আপনি সম্পূর্ণ ভিন্নজগতে প্রবেশ করবেন। সে জন্য এ দিনটি যাতে আরও স্মরণীয় হয়ে থাকে, তাই সাজ নিয়ে কমবেশি সব কনেই একটু বেশি খুঁতখুঁতে হয়।\nবিশেষ করে বাঙালিবধূদের মধ্যে বিয়ের দিনের সাজের ক্ষেত্রে লাল রঙের শাড়ি এখনো বিশেষ জনপ্রিয় হয়ে আছে। রিসেপশনের দিন যত ডিজাইনেরই লেহেঙ্গা কিংবা জমকালো পোশাকই পরি না কেন, বিয়ের দিনের লাল শাড়ি পরার চাহিদা এখনো অটুট। লাল রঙ শুধু সৌন্দর্য নয়; বরং এটি ঐতিহ্য ও শুভ্রতা প্রকাশের প্রতীক বলে বিবেচিত হয়।\nতাই শাড়ি কেনার আগে ভালোভাবে যাচাই করুন। আজকাল বেশিরভাগ দোকানে শাড়ি পরে দেখার সুবিধা থাকে। প্রয়োজনে শাড়ি পরে দেখুন। বিয়ের শাড়ি কেনার সময় কখনো তাড়াহুড়া করবেন না। শাড়ি পরে খুঁটিনাটি দেখে কিনুন। শাড়ি পরার সময় রঙ, ফিট, আরামদায়কতা ও ডিজাইন— সব কিছু মিলছে কিনা, তা দেখে নিন। নিশ্চিত হন। তাহলে বিয়ের দিন সাজ হবে একেবারে নিখুঁত। আর শাড়ি পরতে গিয়েও অস্বস্তি হবে না।\nআর যদি শাড়ি বাছার সময় বারবার নিজেকে প্রশ্ন করুন—এই শাড়ি সামলাতে পারবেন কিনা। মন সায় দিলে কিনবেন,  না দিলে কিনবেন না। দীর্ঘসময় পর আর আরামদায়ক না হলে পরে আফসোস হতে পারে।\nবিয়ের শাড়ি কেনার আগে ভালোভাবে কাপড় দেখে কিনুন। বেনারসি, কাঞ্জিভরম, অর্গানজা, শিফন, জর্জেটসহ যে কোনো ধরনের শাড়ি বেছে নেওয়া যেতে পারে। তবে মৌসুম অনুযায়ী নির্বাচন করা জরুরি। শীতকালে একটু ভারি শাড়ি পরলেও সমস্যা নেই। কিন্তু মনে রাখবেন, বিয়ের শাড়ি মানে তা দীর্ঘ সময় পরে থাকতে হবে। তাই শাড়ি বাছার আগে ফ্যাব্রিকের দিকে বিশেষ নজর দেওয়া উচিত, যাতে আরামদায়ক ও দীর্ঘস্থায়ী হয়।\nবিয়ের দিনে লাল শাড়ি পরার মতো এক ক্লাসিক ট্র্যাডিশন আছে। তবে লাল বলেই সব ধরনের লাল চলে না। সিঁদুরে লাল, মেরুন, ওয়াইন রেড, ব্রিক রেড, টমেটো রেড- শেডের ভিন্নতা অনেক। স্কিন টোনের সঙ্গে মানানসই না হলে শাড়ি সুন্দর লাগলেও সেটি চোখে পড়ে না। তাই লাল শাড়ি কেনার আগে নিজের স্কিন টোনের সঙ্গে সবচেয়ে মানানসই শেডটি নির্বাচন করুন।\nঅনেক সময় যন্ত্রে তৈরি শাড়ি দোকানগুলো বিক্রি করে। তাই বিয়ের শাড়ি কেনার সময় সতর্ক থাকা উচিত। বেশি দাম দিয়ে কিনলে সিল্ক মার্কযুক্ত শাড়ি কিনুন। এতে প্রতারিত হওয়ার সম্ভাবনা খুব কম থাকে। আর শাড়িতে যদি জরি থাকে, তবে তার ধরন দেখাও জরুরি। কিছু জরি ত্বকে খোঁচা দেয়, ফলে শাড়ি দীর্ঘক্ষণ পর থাকা যায় না। শাড়ি বিশেষজ্ঞরা বলেন, সাধারণত খুব সস্তা শাড়ির জরি শক্ত হয়, আর একটু দাম দিয়ে কেনা শাড়ির জরি নরম ও আরামদায়ক হয়।",
    "scraped_at": "2025-12-24T23:22:47"
  },
  {
    "url": "https://www.jugantor.com/national/1044496",
    "title": "কমিশনার বাড়িয়ে দুদক অধ্যাদেশ জারি, আরও যেসব সংশোধনী এলো",
    "publication_date": "2025-12-24T13:07:35+06:00",
    "keywords": "দুদক",
    "body": "দুর্নীতি দমন কমিশনকে (দুদক) আরও গতিশীল ও কার্যকর করতে কমিশনের সদস্য সংখ্যা তিন থেকে বাড়িয়ে পাঁচ করা এবং কমিশনের মেয়াদ পাঁচ বছর থেকে কমিয়ে চার বছর নির্ধারণ করে দুর্নীতি দমন কমিশন (সংশোধন) অধ্যাদেশ, ২০২৫ জারি করেছে অন্তর্বর্তী সরকার।\nমঙ্গলবার (২৩ ডিসেম্বর) সচিব ড. হাফিজ আহমেদ চৌধুরীর স্বাক্ষরে অধ্যাদেশটি জারি করা হয়। এতে বলা হয়েছে, এই অধ্যাদেশটি ‘দুর্নীতি দমন কমিশন (সংশোধন) অধ্যাদেশ, ২০২৫’ নামে অভিহিত হবে।\nঅধ্যাদেশ অনুযায়ী, এখন থেকে দুদক হবে অনধিক পাঁচ সদস্যের একটি কমিশন। আগে কমিশনের সদস্য সংখ্যা ছিল তিন। একই সঙ্গে কমিশনের মেয়াদ এক বছর কমিয়ে চার বছর নির্ধারণ করা হয়েছে, যা আগে ছিল পাঁচ বছর।\nকমিশনার নিয়োগের ক্ষেত্রেও নতুন বাধ্যবাধকতা যুক্ত করা হয়েছে। অধ্যাদেশে বলা হয়েছে, কমিশনে অন্তত একজন নারী কমিশনার এবং অন্তত একজন তথ্য ও যোগাযোগ প্রযুক্তি বিষয়ে দক্ষ ও অভিজ্ঞ কমিশনার থাকতে হবে। কমিশনের সদস্যদের মধ্য থেকে রাষ্ট্রপতি একজনকে চেয়ারম্যান হিসেবে নিয়োগ দেবেন।আরও পড়ুনআরও পড়ুনবিজিবির রেদোয়ানুলসহ ৪ জনের বিচার শুরুর আদেশ\nতবে বিদ্যমান কমিশনের ক্ষেত্রে এই সংশোধিত অধ্যাদেশ কার্যকর হবে কিনা- সে সিদ্ধান্ত সরকারের ওপর ন্যস্ত রাখা হয়েছে।\nনতুন অধ্যাদেশ নিয়ে দুদক সংশ্লিষ্টদের মধ্যে উদ্বেগও দেখা দিয়েছে। তাদের আশঙ্কা, সিদ্ধান্ত গ্রহণ প্রক্রিয়ায় জটিলতা তৈরি হতে পারে। সংশ্লিষ্টদের মতে, চেয়ারম্যান ও দুই কমিশনার একমত হলে সিদ্ধান্ত নেওয়া সম্ভব হলেও, চারজন কমিশনার একমত হলেও চেয়ারম্যান ভিন্নমত পোষণ করলে সে ক্ষেত্রে সিদ্ধান্ত স্থগিত হয়ে যাওয়ার সুযোগ তৈরি হবে।\nঅধ্যাদেশে আরও বলা হয়েছে, এখন থেকে প্রতি ছয় মাস পরপর দুদককে তাদের কার্যক্রমের হিসাব জনসমক্ষে প্রকাশ করতে হবে। পাশাপাশি দুদকের সব কর্মকর্তার জন্য সম্পদের হিসাব জমা দেওয়া বাধ্যতামূলক করা হয়েছে। এ ছাড়া বিদেশে অবস্থানরত বাংলাদেশিদের দুর্নীতির অভিযোগ তদন্তের ক্ষমতাও দুদককে দেওয়া হয়েছে।\nউল্লেখ্য, গত ২৩ অক্টোবর সংস্কার কমিশনের সুপারিশের ভিত্তিতে দুদক আইনের খসড়া অধ্যাদেশ অনুমোদন দেয় সরকার। সংশোধিত খসড়া প্রকাশের পর সংস্কার কমিশনের প্রধান ড. ইফতেখারুজ্জামান এর তীব্র সমালোচনা করেন। দুই মাস পর সেই খসড়ায় কিছু সংশোধনী এনে গতকাল (২৩ ডিসেম্বর) চূড়ান্ত অধ্যাদেশ জারি করা হলো।",
    "scraped_at": "2025-12-24T23:22:48"
  },
  {
    "url": "https://www.jugantor.com/politics/1044495",
    "title": "শুক্রবার শিবিরের সদস্য সম্মেলন, ৩ জানুয়ারি মহাসমাবেশ জামায়াতের",
    "publication_date": "2025-12-24T13:04:43+06:00",
    "keywords": "বাংলাদেশ জামায়াতে ইসলামী,শিবির,সমাবেশ",
    "body": "ইনকিলাব মঞ্চের মুখপাত্র ও জুলাই বিপ্লবের অন্যতম নায়ক শহীদ শরীফ ওসমান হাদির হত্যাকারীদের গ্রেফতার ও বিচার এবং দেশব্যাপী সব অবৈধ অস্ত্র উদ্ধারের দাবিতে রাজধানীতে মহাসমাবেশের ডাক দিয়েছে বাংলাদেশ জামায়াতে ইসলামী।\nআগামী ৩ জানুয়ারি (শুক্রবার) দুপুর ১২টায় ঢাকার মানিক মিয়া অ্যাভিনিউতে এই কর্মসূচি শুরু হবে। দলটির কেন্দ্রীয় নির্বাহী পরিষদের সাম্প্রতিক বৈঠকে এই গুরুত্বপূর্ণ সিদ্ধান্ত নেওয়া হয়েছে।\nসংশ্লিষ্ট সূত্রে জানা গেছে, এই সমাবেশকে কেন্দ্র করে সারা দেশ থেকে ১০ লক্ষাধিক নেতাকর্মীর সমাগম করার লক্ষ্যমাত্রা নির্ধারণ করেছে দলটি। সমাবেশের প্রস্তুতি এরইমধ্যে তৃণমূল পর্যায়ে শুরু হয়েছে।\nএদিকে প্রতিবছরের মতো এবারও বার্ষিক সদস্য সম্মেলন আয়োজন করতে যাচ্ছে বাংলাদেশ জামায়াত ইসলামীর ছাত্র সংগঠন ছাত্রশিবির। ছাত্রশিবিরের কেন্দ্রীয় অফিস সম্পাদক সিবগাতুল্লাহ সিবগা জানান, আগামী ২৬ ডিসেম্বর বাংলাদেশ চীন মৈত্রী সম্মেলন কেন্দ্রে ইসলামি ছাত্রশিবিরের সদস্য সম্মেলন অনুষ্ঠিত হবে।\nআরও পড়ুনআরও পড়ুনগণমাধ্যমে হামলার দায় চাপানোয় ছাত্রশিবিরের প্রতিবাদ\nজামায়াতের সহকারী সেক্রেটারি জেনারেল এহসানুল মাহবুব জোবায়ের বলেন, দেশব্যাপী চলমান আইনশৃঙ্খলা পরিস্থিতি, সন্ত্রাসী কার্যক্রমের প্রতিবাদ ও ইনকিলাব মঞ্চের মুখপাত্র শহীদ শরিফ ওসমান হাদির হত্যার বিচারের দাবিতে ৩ জানুয়ারি এই আয়োজন হবে।\nএছাড়াও জামায়াতের অন্যান্য নেতারা জানিয়েছেন ত্রয়োদশ জাতীয় সংসদ নির্বাচনকে সামনে রেখে লেভেল প্লেয়িং ফিল্ড নিশ্চিত করা এবং মানুষের জানমালের নিরাপত্তাসহ কয়েকটি বিষয় মহাসমাবেশে প্রাধান্য পাবে।",
    "scraped_at": "2025-12-24T23:22:49"
  },
  {
    "url": "https://www.jugantor.com/entertainment/1044494",
    "title": "হোটেলে অচেনা পুরুষের সঙ্গে জ্যাকুলিন, ভিডিও ভাইরাল",
    "publication_date": "2025-12-24T12:47:51+06:00",
    "keywords": "বলিউড",
    "body": "বেশ কিছু দিন আগের ঘটনা। বিদেশে বলি বাদশাহ শাহরুখ খানের সঙ্গে জুতা কিনছিলেন মেয়ে সুহানা খান। সেই ভিডিও মুহূর্তে ছড়িয়ে পড়েছিল সামাজিক মাধ্যমে। একই ঘটনা ঘটল বলিউড অভিনেত্রী জ্যাকুলিন ফার্নান্দেজের সঙ্গে। দিল্লিতে এক পুরুষের সঙ্গে হোটেলে দেখা গেছে তাকে। যদিও কে তিনি, তা জানা যায়নি। সেই ভিডিও সামাজিক মাধ্যমে নেটিজেনদের মাঝে দ্রুতই ভাইরাল হয়ে পড়ে।\nগণমাধ্যম সূত্রে জানা গেছে, দিল্লির এক হোটেলে বন্ধুদের সঙ্গে খেতে গিয়েছিলেন অভিনেত্রী। কোনো এক অজ্ঞাত ব্যক্তি ভিডিও করেছেন। সেখানেই নায়িকাকে দেখে অবাক ওই ব্যক্তি। জ্যাকুলিন কার সঙ্গে বসেছিলেন বা গল্প করছিলেন তা বোঝা যায়নি। সামাজিক মাধ্যমে সেই ভিডিও দিয়ে জানতে চেয়েছেন, ইনি কি জ্যাকুলিন ফার্নান্দেজ, চিনতে পারলে বলুন?\nযদিও এ ক্ষেত্রে গোপনীয়তা লঙ্ঘন নিয়ে কোনো অভিযোগ তোলেননি জ্যাকুলিন। বরং মজার ছলেই নিয়েছেন গোটা বিষয়টি। সেই ব্যক্তিকে উত্তরও দিয়েছেন নায়িকা। তিনি লিখেছেন, হ্যাঁ, ওটা আমিই। তবে দর্শকদের একাংশ তারকাদের গোপনীয়তা নিয়ে প্রশ্ন তুলেছেন।\nআরও পড়ুনআরও পড়ুনঅস্তিত্ব টিকিয়ে রাখা নারীর রহস্যময়ী গল্পে কিয়ারা\nগত কয়েক বছরে এক নতুন ধারা শুরু হয়েছে। নায়ক-নায়িকারা এখন যেখানেই যান, সেখানেই গিয়ে হাজির হন ফটোসাংবাদিকরা। তা হোটেলের বাইরে হোক কিংবা কোনো অনুষ্ঠানে। এর আগে অভিনেতা রণবীর কাপুর বিরক্ত হয়েছিলেন ফটোসাংবাদিকদের কাণ্ডে। যে কমপ্লেক্সে তারা থাকেন, তার প্রায় ভেতরে ঢুকে পড়েছিলেন তারা। অভিনেত্রী কারিনা কাপুর খান ও সাইফ আলি খান কড়া ভাষায় নির্দেশ দিয়েছেন, যেন তাদের সন্তানদের ছবি না তোলা হয়।\nসম্প্রতি স্কুলের অনুষ্ঠান থেকে বাড়ি ফেরার পথে শাহিদ কাপুরের মেয়ে মিশার ছবি তোলায় ক্ষুব্ধ হয়েছিলেন নায়ক।",
    "scraped_at": "2025-12-24T23:22:50"
  },
  {
    "url": "https://www.jugantor.com/corporate-news/1044493",
    "title": "টানা দ্বিতীয়বারের মতো বেস্ট বেভারেজ ব্র্যান্ডের স্বীকৃতি পেল মোজো",
    "publication_date": "2025-12-24T12:43:14+06:00",
    "keywords": "",
    "body": "বাংলাদেশ ব্র্যান্ড ফোরাম কর্তৃক আয়োজিত বেস্ট ব্র্যান্ড অ্যাওয়ার্ড ২০২৫-এ টানা দ্বিতীয়বারের মতো সেরা বেভারেজ ব্র্যান্ডের গৌরব অর্জন করেছে মোজো।\nবছরের পর বছর ধরে ভোক্তাদের অটুট বিশ্বাস, ভালোবাসা এবং ধারাবাহিক পারফরম্যান্সের স্বীকৃতিস্বরূপ মোজো এই সম্মাননা লাভ করে। সময়ের সঙ্গে তাল মিলিয়ে ভোক্তাদের পছন্দের তালিকায় শীর্ষস্থান ধরে রাখার পাশাপাশি দেশের সেরা ১৫টি ব্র্যান্ডের তালিকাতেও নিজেদের জায়গা করে নিয়েছে মোজো।\nদেশের প্রতিযোগিতামূলক বেভারেজ বাজারে মোজো’র এই ধারাবাহিক সাফল্য ব্র্যান্ডটির প্রতি সাধারণ মানুষের অকুণ্ঠ সমর্থন ও শক্তিশালী অবস্থানের বহিঃপ্রকাশ। শীর্ষস্থানীয়\nব্র্যান্ডগুলোর মধ্যে অন্যতম হিসেবে এই অর্জন মোজো’র জনপ্রিয়তাকে পুনরায় নিশ্চিত করেছে। বাংলাদেশ ব্র্যান্ড ফোরামের পক্ষ থেকে এই সম্মাননা প্রদানের মাধ্যমে মোজো’র গুণগত মান ও ব্র্যান্ড ভ্যালুর যথার্থ মূল্যায়ন করা হয়েছে।",
    "scraped_at": "2025-12-24T23:22:52"
  },
  {
    "url": "https://www.jugantor.com/country-news/1044492",
    "title": "৫ ঘণ্টা পর পাটুরিয়া-দৌলতদিয়া রুটে ফের ফেরি চলাচল শুরু",
    "publication_date": "2025-12-24T12:41:28+06:00",
    "keywords": "ফেরি পারাপার,মানিকগঞ্জ",
    "body": "ঘন কুয়াশায় টানা পৌনে পাঁচ ঘণ্টা বন্ধ থাকার পর দেশের দক্ষিণ ও পশ্চিমাঞ্চলের অন্যতম গুরুত্বপূর্ণ পাটুরিয়া-দৌলতদিয়া নৌ-রুটে ফের ফেরি চলাচল স্বাভাবিক হয়েছে।\nবুধবার (২৪ ডিসেম্বর) বেলা পৌনে ১১টায় ফেরিগুলো আবার চলাচল শুরু করে বলে জানিয়েছেন বাংলাদেশ অভ্যন্তরীণ নৌপরিবহণ করপোরেশন (বিআইডব্লিউটিসি) আরিচা এরিয়া কার্যালয়ের উপ-মহাব্যবস্থাপক আব্দুস সালাম।\nএর আগে ভোর ছয়টা থেকে নদী এলাকায় তীব্র ঘনকুয়াশা আচ্ছাদিত হওয়ায় কাছের কোন  দৃশ্যমান বস্তুটিও দেখা সম্ভব হচ্ছিল না। সম্ভাব্য নৌ-দুর্ঘটনা এড়াতে এবং যাত্রী ও নৌযানের নিরাপত্তা নিশ্চিত করতে কর্তৃপক্ষ তাৎক্ষণিকভাবে ফেরি চলাচল সাময়িকভাবে বন্ধ রাখে।\nফেরি চলাচল বন্ধ থাকায় পাটুরিয়া ও দৌলতদিয়া ঘাট এলাকায় পণ্যবাহী ট্রাক ও দূরপাল্লার বাসসহ শতাধিক যানবাহন আটকা পড়ে। এতে যাত্রী ও পরিবহণ শ্রমিকদের মধ্যে চরম ভোগান্তি দেখা দেয়।আরও পড়ুনআরও পড়ুনমদপানের জেরে বন্ধুর ছুরিকাঘাতে বাবুর্চি খুন\nবিআইডব্লিউটিসি আরিচা কার্যালয়ের উপ-মহাব্যবস্থাপক আব্দুস সালাম জানান, নৌ-দুর্ঘটনা এড়াতে ও যাত্রীদের নিরাপত্তার স্বার্থে ঘন কুয়াশার কারণে সকাল ৬টা থেকে ফেরি চলাচল সাময়িকভাবে বন্ধ রাখা হয়। পরে কুয়াশার ঘনত্ব কমে গেলে পরিস্থিতি পর্যবেক্ষণ করে সকাল পৌনে ১১টায় পুনরায় ফেরি চলাচল চালু করা হয়।\nতিনি আরও জানান, বর্তমানে সীমিত সংখ্যক ফেরি দিয়ে ধাপে ধাপে যানবাহন পারাপার করা হচ্ছে এবং পরিস্থিতি স্বাভাবিক রাখতে সার্বক্ষণিক নজরদারিতে রাখা হয়েছে।\nএদিকে ফেরি চলাচল পুনরায় শুরু হওয়ায় দীর্ঘ সময় ধরে অপেক্ষায় থাকা যাত্রী ও পরিবহণ শ্রমিকদের মধ্যে স্বস্তি ফিরে এসেছে।",
    "scraped_at": "2025-12-24T23:22:53"
  },
  {
    "url": "https://www.jugantor.com/international/1044491",
    "title": "ওষুধের অভাবে মৃত্যুর মুখে গাজার রোগীরা, অবরোধ অব্যাহত ইসরাইলের",
    "publication_date": "2025-12-24T12:39:52+06:00",
    "keywords": "ইসরাইল,গাজা,হামাস",
    "body": "ইসরাইলের অব্যাহত অবরোধ ও চিকিৎসা সরঞ্জাম প্রবেশে বাধার কারণে ফিলিস্তিনের গাজা ভূখণ্ডের স্বাস্থ্যব্যবস্থা চরম সংকটে পড়েছে। ওষুধ ও চিকিৎসা সহায়তার অভাবে হাজারও রোগী মৃত্যুর মুখে, আর হাসপাতালগুলো কার্যত অচল হয়ে পড়ছে বলে সতর্ক করেছেন গাজার শীর্ষ স্বাস্থ্য কর্মকর্তারা।\nকাতারভিত্তিক সংবাদমাধ্যমআল জাজিরাবলছে, ইসরাইলের অব্যাহত অবরোধ ও চিকিৎসা সরঞ্জাম প্রবেশে বাধার কারণে গাজার স্বাস্থ্যব্যবস্থা নজিরবিহীন বিপর্যয়ের মুখে পড়েছে। এতে হাজারও রোগী মৃত্যুঝুঁকি বা স্থায়ী পঙ্গুত্বের আশঙ্কায় রয়েছেন বলে সতর্ক করেছেন গাজার এক শীর্ষ স্বাস্থ্য কর্মকর্তা।\nগাজার স্বাস্থ্য মন্ত্রণালয়ের মহাপরিচালক মুনির আল-বারশ মঙ্গলবার আল জাজিরাকে বলেন, গাজার হাসপাতালগুলোর পরিস্থিতি এখন ‘করুণ ও ভয়াবহ’। ইসরাইল প্রয়োজনীয় চিকিৎসা সামগ্রীর প্রবেশ অব্যাহতভাবে আটকে রাখায় গুরুতর রোগীদের চিকিৎসা দিতে পারছেন না চিকিৎসকেরা।\nযুদ্ধবিধ্বস্ত গাজায় জীবনরক্ষাকারী মৌলিক চিকিৎসা সরঞ্জাম ঢুকতে না দেয়ায় তাদের কাজ মারাত্মকভাবে ব্যাহত হচ্ছে বলে দীর্ঘদিন ধরেই চিকিৎসকেরা জানিয়ে আসছেন। যুক্তরাষ্ট্রের মধ্যস্থতায় গত অক্টোবর থেকে কার্যকর হওয়া যুদ্ধবিরতি চুক্তি থাকা সত্ত্বেও ইসরাইল  হামাসের সঙ্গে করা সমঝোতা লঙ্ঘন করে নির্ধারিত সংখ্যক চিকিৎসা সহায়তা বহনকারী ট্রাক ঢুকতে দিচ্ছে না। এতে স্বাস্থ্য মন্ত্রণালয়ের ভাষ্য অনুযায়ী চলমান ও সংকটাপন্ন স্বাস্থ্য জরুরি অবস্থা আরও গভীর হচ্ছে।\nআরও পড়ুনআরও পড়ুনগাজা থেকে সব সেনা সরাবে না ইসরাইল, বানাবে সামরিক ঘাঁটি\nআল-বারশ জানান, ওষুধ ও চিকিৎসা সামগ্রীর ব্যাপক ঘাটতিতে ভুগছে গাজার স্বাস্থ্যব্যবস্থা, বিশেষ করে অস্ত্রোপচারের জন্য প্রয়োজনীয় সরঞ্জামের অভাব প্রকট। তিনি বলেন, প্রয়োজনীয় সরঞ্জামের প্রায় তিন-চতুর্থাংশই পাওয়া যাচ্ছে না। স্যালাইন, অবশ করার ওষুধ, গজ, ডায়ালাইসিস সামগ্রীর তীব্র সংকট রয়েছে। পাশাপাশি বিদ্যুৎ বিভ্রাট ও জেনারেটরের ভয়াবহ ঘাটতিও চিকিৎসা কার্যক্রমকে মারাত্মকভাবে ব্যাহত করছে।\nতার ভাষ্য অনুযায়ী, ফিলিস্তিনি কর্তৃপক্ষ গঠনের পর গত ৩০ বছরের মধ্যে এটি সবচেয়ে ভয়াবহ স্বাস্থ্য সংকট।\nমূলত ইসরাইলের দুই বছরের বেশি সময় ধরে চলা এই আগ্রাসনে গাজার প্রায় সব হাসপাতাল ও স্বাস্থ্যসেবা কেন্দ্র হামলার শিকার হয়েছে। অন্তত ১২৫টি স্বাস্থ্য স্থাপনা ক্ষতিগ্রস্ত হয়েছে, যার মধ্যে ৩৪টি হাসপাতাল। এ সময় ইসরাইলি হামলায়  ১ হাজার ৭০০ জনেরও বেশি স্বাস্থ্যকর্মী নিহত হয়েছেন। এখনও ৯৫ জন ফিলিস্তিনি চিকিৎসক ও স্বাস্থ্যকর্মীকে আটক করে রেখেছে দখলদার বাহিনী, যাদের মধ্যে ৮০ জনই গাজার।\nআল-বারশ বলেন, শুধু ইসরাইলি হামলায় আহতরাই নয়, এই সংকটে ভুগছেন আরও বহু রোগী। চিকিৎসার অভাবে প্রায় ৪ হাজার গ্লকোমা রোগী স্থায়ী অন্ধত্বের ঝুঁকিতে রয়েছেন। একই সঙ্গে প্রায় ৪০ হাজার বাস্তুচ্যুত অন্তঃসত্ত্বা নারী অস্বাস্থ্যকর আশ্রয়ে বসবাস করছেন। আর এটি তাদের ও অনাগত সন্তানের স্বাস্থ্যের জন্য মারাত্মক হুমকি।\nএদিকে ইসরাইলি সহায়তা সীমাবদ্ধতার কারণে মানবিক পরিস্থিতি আরও খারাপ হওয়ায় পাঁচ বছরের কম বয়সি প্রায় ৩ লাখ ২০ হাজার শিশু অপুষ্টির ঝুঁকিতে রয়েছে বলেও সতর্ক করেন তিনি। গাজার বাইরে চিকিৎসার জন্য রোগী পাঠানোর ব্যবস্থা থাকলেও সেখানে অপেক্ষার তালিকা দীর্ঘ, আর সেই অপেক্ষাতেই প্রাণ হারাচ্ছেন অনেকে।\nআল-বারশ জানান, চিকিৎসার অনুমতির অপেক্ষায় অন্তত ১ হাজার ১৫৬ রোগী মারা গেছেন। এই প্রক্রিয়াটি ‘দীর্ঘ ও জটিল’। গাজার চিকিৎসকদের রেফার করা রোগীদের তালিকা প্রথমে বিশ্ব স্বাস্থ্য সংস্থা (ডব্লিউএইচও) পর্যালোচনা করে, এরপর নিরাপত্তা অনুমোদনের জন্য তা ইসরাইলি কর্তৃপক্ষের কাছে পাঠানো হয়। তিনি বলেন, গাজায় প্রায় ২০ হাজার রোগী বিদেশে চিকিৎসার অপেক্ষায় রয়েছেন। এর মধ্যে ডব্লিউএইচও ১৮ হাজার ৫০০ জনকে অনুমোদন দিয়েছে, আর প্রায় ৩ হাজার ৭০০ জনের অবস্থা আশঙ্কাজনক।\nঅপেক্ষমাণ রোগীদের মধ্যে প্রায় ৪ হাজার ৩০০ জন শিশু রয়েছে। আল-বারশ অবিলম্বে সীমান্ত ক্রসিং খুলে মানবিক সহায়তা প্রবেশের সুযোগ দেয়া এবং গুরুতর রোগীদের বাইরে চিকিৎসার অনুমতি দেওয়ার দাবি জানান। তিনি সতর্ক করে বলেন, আরও দেরি হলে বহু প্রাণ ঝরে যেতে পারে।",
    "scraped_at": "2025-12-24T23:22:54"
  },
  {
    "url": "https://www.jugantor.com/national/1044490",
    "title": "বিজিবির রেদোয়ানুলসহ ৪ জনের বিচার শুরুর আদেশ",
    "publication_date": "2025-12-24T12:38:58+06:00",
    "keywords": "আন্তর্জাতিক অপরাধ ট্রাইব্যুনাল,জুলাই গণঅভ্যুত্থান",
    "body": "জুলাই অভ্যুত্থানে ছাত্র-জনতার আন্দোলন ঘিরে রাজধানীর রামপুরায় ২৮ জনকে হত্যার ঘটনায় মানবতাবিরোধী অপরাধের মামলায় বিজিবি কর্মকর্তা লেফটেন্যান্ট কর্নেল রেদোয়ানুল ইসলামসহ চারজনের বিরুদ্ধে আনুষ্ঠানিক অভিযোগ গঠন করে বিচার শুরুর আদেশ দিয়েছেন আন্তর্জাতিক অপরাধ ট্রাইব্যুনাল।\nবুধবার (২৪ ডিসেম্বর) দুপুর সোয়া ১২টায় ট্রাইব্যুনাল-১ এর চেয়ারম্যান বিচারপতি মো. গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেল এ আদেশ দেন। অন্য দুই সদস্য হলেন- বিচারপতি মো. শফিউল আলম মাহমুদ এবং অবসরপ্রাপ্ত জেলা ও দায়রা জজ মো. মোহিতুল হক এনাম চৌধুরী।\nএদিন শুরুতেই আসামিদের অব্যাহতির জন্য আইনজীবীদের আবেদন খারিজ করে দেন ট্রাইব্যুনাল। প্রসিকিউশনের পক্ষে রয়েছেন চিফ প্রসিকিউটর মোহাম্মদ তাজুল ইসলাম, প্রসিকিউটর আবদুল্লাহ আল নোমান, সহিদুল ইসলামসহ অন্যরা।\nরেদোয়ানসহ গ্রেফতার দুজনের পক্ষে আইনজীবী হামিদুল মিসবাহ ও স্টেট ডিফেন্স আইনজীবী মো. আমির হোসেনও উপস্থিত আছেন।\n২১ ডিসেম্বর পলাতক দুই আসামির পক্ষে শুনানি করেন রাষ্ট্রনিযুক্ত আইনজীবী মো. আমির হোসেন। উপস্থিত দুই আসামির হয়ে লড়েন আইনজীবী হামিদুল মিসবাহ। শুনানিতে প্রত্যেকেই ডিসচার্জের আবেদন করেন।\nরেদোয়ানুল ছাড়া গ্রেফতার অপরজন হলেন- বিজিবির সাবেক কর্মকর্তা মেজর মো. রাফাত বিন আলম। এদিন সকালে ঢাকার সেনানিবাসের সাব-জেল থেকে প্রিজনভ্যানে করে তাদের ট্রাইব্যুনালে হাজির করা হয়।\nআরও পড়ুনআরও পড়ুনটিএফআই সেলে গুম-নির্যাতন: আসামি হাসিনা, কামালসহ আরও যেসব ভিআইপি\nএ মামলায় পলাতক রয়েছেন ডিএমপির খিলগাঁও অঞ্চলের সাবেক অতিরিক্ত উপকমিশনার (এডিসি) মো. রাশেদুল ইসলাম ও রামপুরা থানার সাবেক ভারপ্রাপ্ত কর্মকর্তা (ওসি) মো. মশিউর রহমান।\nএর আগে, ১৪ ডিসেম্বর এ বিষয়ে শুনানির কথা ছিল। কিন্তু বিশেষ কারণে হয়নি। ৬ ডিসেম্বর ফরমাল চার্জের ওপর শুনানি শেষ করেন চিফ প্রসিকিউটর মোহাম্মদ তাজুল ইসলাম। ২২ অক্টোবর সেনা হেফাজতে থাকা রেদোয়ান ও রাফাতকে ট্রাইব্যুনালে আনা হয়। শুনানি শেষে তাদের গ্রেফতার দেখিয়ে কারাগারে পাঠান ট্রাইব্যুনাল। একইসঙ্গে পলাতকদের হাজিরে পত্রিকায় বিজ্ঞপ্তি প্রকাশের নির্দেশ দেওয়া হয়।\nউল্লেখ্য, জুলাই-আগস্টে ছাত্র-জনতার আন্দোলনের সময় দেশজুড়ে ব্যাপক হত্যাযজ্ঞ চলেছে। এর মধ্যে রামপুরায় নিহত হয়েছেন ২৮ জন। আহত হয়েছেন আরও অনেকে। রামপুরায় বিজিবি কর্মকর্তা রেদোয়ানুলকে আন্দোলনকারীদের সরাসরি গুলি ছুড়তে দেখা যায়।\nএছাড়া অন্যরাও নেতৃত্ব দিয়েছিলেন এ হত্যাযজ্ঞে। এর পরিপ্রেক্ষিতে তদন্ত সংস্থার প্রতিবেদন অনুযায়ী ট্রাইবুনালে চারজনের বিরুদ্ধে আলাদা ফরমাল চার্জ বা আনুষ্ঠানিক অভিযোগ দাখিল করে প্রসিকিউশন।",
    "scraped_at": "2025-12-24T23:22:55"
  },
  {
    "url": "https://www.jugantor.com/international/1044489",
    "title": "তুরস্কে কৃষি জমিতে বাড়ছে রহস্যময় সিঙ্কহোল",
    "publication_date": "2025-12-24T12:28:52+06:00",
    "keywords": "তুরস্ক",
    "body": "তুরস্কের মধ্যাঞ্চলের দিগন্তজোড়া ফসলি মাঠ এখন যেন কোনো এক অপার্থিব যুদ্ধের ক্ষতবিক্ষত রণক্ষেত্র। সেখানে শান্ত মাটির বুক চিরে হঠাৎ করেই জেগে উঠছে দানবীয় সব গহ্বর বা সিঙ্কহোল।\nকোথাও গভীর অতল খাদের মতো, আবার কোথাও ফসলি জমির মাঝখানে বিশালাকার গর্ত। প্রকৃতির এই রহস্যময় আচরণ স্থানীয় কৃষক ও পরিবেশবিদদের কপালে চিন্তার ভাঁজ ফেলেছে, যা জলবায়ু পরিবর্তনের এক ভয়াবহ সংকেত হয়ে দাঁড়িয়েছে।\nরয়টার্সের খবরে বলা হয়, তুরস্কের মধ্যাঞ্চলের গুরুত্বপূর্ণ কৃষি এলাকা কোনিয়া প্রদেশে দ্রুত হারে তৈরি হচ্ছে সিঙ্কহোল (ভূগর্ভে ধস)। কম বৃষ্টিপাত ও ভূগর্ভস্থ পানির স্তর নেমে যাওয়াকেই এর প্রধান কারণ হিসেবে দেখছেন কৃষক ও পরিবেশ বিশেষজ্ঞরা।\nকারাপিনার এলাকায় ভুট্টা ও গমের খেতজুড়ে অসংখ্য বড় গর্ত দেখা যাচ্ছে। কোথাও কোথাও একটি মাত্র খেতেই ১০টির বেশি সিংকহোল তৈরি হয়েছে। পাহাড়ি অঞ্চলের অনেক প্রাচীন পানিভরা গর্তও এখন প্রায় শুকিয়ে গেছে।\nকোনিয়া টেকনিক্যাল বিশ্ববিদ্যালয়ের ভূতত্ত্বের অধ্যাপক ফেতুল্লাহ আরিক জানান, কোনিয়া অববাহিকায় এখন পর্যন্ত প্রায় ৭০০টি সিঙ্কহোল শনাক্ত করা হয়েছে, যা আগের তুলনায় অনেক দ্রুত গতিতে বাড়ছে।\nআরও পড়ুনআরও পড়ুনতুরস্কে বিমান দুর্ঘটনায় লিবিয়ার সেনাপ্রধান নিহত\nতার মতে, জলবায়ু পরিবর্তন ও দীর্ঘমেয়াদি খরাই এর মূল কারণ। আগে যেখানে বছরে ভূগর্ভস্থ পানির স্তর আধা মিটার কমতো, এখন তা ৪ থেকে ৫ মিটার পর্যন্ত নেমে যাচ্ছে।\nপানির সংকটে কৃষকরা বাধ্য হয়ে আরও বেশি কূপ খনন করছেন, যার অনেকগুলোই অনুমোদনহীন। এলাকায় প্রায় ১ লাখ ২০ হাজার অবৈধ কূপ রয়েছে, যেখানে বৈধ কূপের সংখ্যা প্রায় ৪০ হাজার। এতে পরিস্থিতি আরও ভয়াবহ হচ্ছে।\nএখনো কোনো প্রাণহানির ঘটনা না ঘটলেও সিঙ্কহোলের হঠাৎ সৃষ্টি মানুষের জীবন ও সম্পদের জন্য বড় ঝুঁকি তৈরি করছে।",
    "scraped_at": "2025-12-24T23:22:56"
  },
  {
    "url": "https://www.jugantor.com/national-others/1044488",
    "title": "ঢাকা বিভাগের জন্য নির্বাচন ও গণভোটের গান রিলিজ",
    "publication_date": "2025-12-24T12:22:31+06:00",
    "keywords": "ত্রয়োদশ সংসদ নির্বাচন,গণভোট",
    "body": "আসন্ন ত্রয়োদশ জাতীয় সংসদ নির্বাচন এবং গণভোট উপলক্ষ্যে দেশের আটটি বিভাগের জন্য আটটি গান তৈরি করেছে সংস্কৃতি বিষয়ক মন্ত্রণালয়।\nমঙ্গলবার (২৩ ডিসেম্বর) রিলিজ করা হয়েছে ঢাকা বিভাগের জন্য নির্মিত গান। গানটি গেয়েছেন স্টোইক ব্লিস খ্যাত কাজী।\nপ্রধান উপদেষ্টার প্রেস উইং এক সংবাদ বিজ্ঞপ্তিতে এ তথ্য জানায়।\nএবার জাতীয় নির্বাচন ও গণভোটের প্রচার হবে গানে গানে। ভোটের বিষয়গুলো মানুষকে সহজে বুঝাতে বিভিন্ন আঞ্চলিক ভাষায় গান বানানো হয়েছে। সুনির্দিষ্ট অঞ্চলে এগুলো পরিবেশন করা হবে। এছাড়া গ্রামের হাট বাজারে কেমন করে হ্যাঁ/না ভোট দিতে হয়, তার ডেমো জনগণকে দেখানো হবে।",
    "scraped_at": "2025-12-24T23:22:57"
  },
  {
    "url": "https://www.jugantor.com/national/1044487",
    "title": "ওসমান হাদি হত্যাকাণ্ডের বিষয়ে যা বলল ভারত",
    "publication_date": "2025-12-24T12:22:19+06:00",
    "keywords": "ওসমান হাদি,ইনকিলাব মঞ্চ",
    "body": "ইনকিলাব মঞ্চের মুখপাত্র ও জুলাই যোদ্ধা শহীদ ওসমান হাদি হত্যাকাণ্ডের পুঙ্খানুপুঙ্খ ও বিস্তারিত তদন্তের আহ্বান জানিয়েছে ভারত।\nবুধবার (২৪ ডিসেম্বর) বার্তাসংস্থা পিটিআই জানিয়েছে, গতকাল (মঙ্গলবার) বাংলাদেশের হাইকমিশনার রিয়াজ হামিদুল্লাহকে তলব করে ভারতের পররাষ্ট্র মন্ত্রণালয়। এ সময় তাকে শহীদ হাদি হত্যার তদন্তের আহ্বান জানান।\nবিষয়টির সঙ্গে সংশ্লিষ্ট সূত্রের বরাতে পিটিআই জানিয়েছে, হাদিকে হত্যার সঙ্গে ভারতের সংশ্লিষ্টতা আছে এমন অভিযোগ ওঠায় বাংলাদেশকে এ ব্যাপারে বিস্তারিত তদন্ত করতে আহ্বান জানিয়েছে নয়াদিল্লি।\nদুর্বৃত্তের গুলিতে হাদি আহত হওয়ার পর ভারতের দূতাবাসের সামনে বিক্ষোভের ডাক দেওয়া হয়েছিল। তার মৃত্যুর পর বাংলাদেশে ভারতবিরোধী মনোভাব দেখা যাচ্ছে বলেও উল্লেখ করেছে পিটিআই।\nএদিকে মঙ্গলবার ভারতীয় হাইকমিশনার প্রণয় ভার্মাকে তলব করে ঢাকা। ভারতীয় দূতকে তলব করে পররাষ্ট্রসচিব নয়াদিল্লি ও শিলিগুড়িতে বাংলাদেশের কূটনৈতিক স্থাপনায় হামলা এবং ভাঙচুরের ঘটনায় গভীর উদ্বেগ জানিয়েছেন। একই সঙ্গে দেশটিতে থাকা বাংলাদেশের কূটনীতিকদের নিরাপত্তা বিষয়ে জোর দেওয়া হয়েছে।\nএরআগে ১৪ ডিসেম্বর প্রণয় ভার্মাকে পররাষ্ট্র মন্ত্রণালয়ে তলব করা হয়েছিল। সেদিন ভারতে অবস্থানরত ক্ষমতাচ্যুত প্রধানমন্ত্রী শেখ হাসিনার অব্যাহত উসকানিমূলক বক্তব্যে সরকারের উদ্বেগের কথা জানানো হয়েছে। পাশাপাশি ইনকিলাব মঞ্চের আহ্বায়ক শরিফ ওসমান হাদির ওপর হামলাকারীদের ভারতে পালিয়ে যাওয়া প্রতিরোধে দেশটির সহযোগিতা কামনা করা হয়।\nঅন্যদিকে গত ১৭ ডিসেম্বর নয়াদিল্লিতে নিযুক্ত বাংলাদেশের হাইকমিশনার রিয়াজ হামিদুল্লাহকে ভারতের পররাষ্ট্র মন্ত্রণালয়ে পালটা তলব করা হয়। আবারও সপ্তাহ না যেতেই বাংলাদেশের হাইকমিশনারকে গতকাল আবারও পালটা তলব করেছে ভারত।",
    "scraped_at": "2025-12-24T23:22:58"
  },
  {
    "url": "https://www.jugantor.com/economics/1044486",
    "title": "পৌনে ৫ কোটি লিটার ভোজ্যতেল কিনছে সরকার",
    "publication_date": "2025-12-24T12:18:39+06:00",
    "keywords": "ভোজ্যতেল,অর্থ মন্ত্রণালয়",
    "body": "আসন্ন পবিত্র রমজান মাসে ভোজ্যতেলের কৃত্রিম সংকট নিরসনের লক্ষ্যে আন্তর্জাতিক উৎস থেকে ৩ কোটি ৭৫ লাখ লিটার এবং স্থানীয়ভাবে এক কোটি লিটার ভোজ্যতেল কিনবে সরকার।\nএকই সঙ্গে ১০ হাজার টন মসুর ডাল কেনা হবে। ভোজ্যতেল কিনতে ৬৪২ কোটি ৪৫ লাখ ৪৫ হাজার ৭৫০ টাকা ব্যয় হবে। ডাল কিনতে ব্যয় হবে ৭২ কোটি ২০ লাখ টাকা। এই তেল ও ডাল ট্রেডিং করপোরেশন অব বাংলাদেশ (টিসিবি)- এর মাধ্যমে বিক্রি করা হবে।\nমঙ্গলবার (২৩ ডিসেম্বর) সচিবালয়ে অর্থ উপদেষ্টা ড. সালেহউদ্দিন আহমেদের সভাপতিত্বে অনুষ্ঠিত সরকারি ক্রয় সংক্রান্ত উপদেষ্টা পরিষদ কমিটির বৈঠকে এই অনুমোদন দেওয়া হয়।\nবৈঠক সূত্রে জানা গেছে, বাণিজ্য মন্ত্রণালয়ের এক প্রস্তাবের পরিপ্রেক্ষিতে নাইজেরিয়া থেকে আন্তর্জাতিকভাবে সরাসরি ক্রয় পদ্ধতিতে ২ কোটি লিটার সয়াবিন তেল কেনার অনুমোদন দিয়েছে উপদেষ্টা পরিষদ কমিটি।\nজানা গেছে, আসন্ন পবিত্র রমজান মাসে ভোজ্যতেলের কৃত্রিম সংকট নিরসনে বাজারে ভোজ্যতেলের সরবরাহ বৃদ্ধি এবং বাজার মূল্য স্থিতিশীল রাখতে জরুরি বিবেচনায় আন্তর্জাতিকভাবে সরাসরি ক্রয় পদ্ধতিতে ২ কোটি লিটার সয়াবিন তেল কেনা হবে। এ লক্ষ্যে নাইজেরিয়ার ভিডক ফার্মস অ্যান্ড এক্সপোর্টস লিমিটেডের কাছে দরপ্রস্তাব চাওয়া হলে প্রতিষ্ঠানটি দরপ্রস্তাব দাখিল করে।\nটিইসি দরপ্রস্তাবটি পরীক্ষা করে এবং রেসপনসিভ হয়। দরপ্রস্তাবের সব প্রক্রিয়া শেষে টিইসি নেগোসিয়েশনের মাধ্যমে সুপারিশ করা ভিডক ফার্মস অ্যান্ড এক্সপোর্টস লিমিটেড, নাইজেরিয়া (উৎস: ব্রাজিল)-এর কাছে থেকে ২ কোটি লিটার পরিশোধিত সয়াবিন তেল ২৪২ কোটি ৬৪ লাখ ৩২ হাজার টাকায় সরাসরি ক্রয় পদ্ধতিতে কিনতে বৈঠকে প্রস্তাব উপস্থাপন করা হয়। উপদেষ্টা পরিষদ কমিটি তা অনুমোদন করেছে।\nআরও পড়ুনআরও পড়ুনপেঁয়াজের বাজারে স্বস্তির হাওয়া\nজানা গেছে, ২ লিটার পেট বোতলে চট্টগ্রাম বন্দর পর্যন্ত প্রতি লিটার সয়াবিন তেলের মূল্য ধরা হয়েছে ১২১ টাকা ৩২ পয়সা। টিসিবির গুদাম পর্যন্ত অন্যান্য খরচসহ প্রতি লিটার সয়াবিন তেলের দাম পড়বে ১৫০ টাকা ৩৪ পয়সা।\nএই তেল খোলা বাজারে সরকার নির্ধারিত মূল্যের চেয়ে কম মূল্যে এবং ক্রয় করা মূল্যের চেয়ে বেশি মূল্যে বিক্রি করা হবে বলে বাণিজ্য মন্ত্রণালয়ের পক্ষ থেকে সরকরি ক্রয় সংক্রান্ত উপদেষ্টা পরিষদ কমিটিকে জানানো হয়। এতে সরকারের কোনো ভর্তুকির প্রয়োজন হবে না।\nবাণিজ্য মন্ত্রণালয়ের আরেক প্রস্তাবের পরিপ্রেক্ষিতে বৈঠকে আন্তর্জাতিকভাবে সরাসরি ক্রয় পদ্ধতিতে এক কোটি ২৫ লাখ লিটার সয়াবিন তেল যুক্তরাষ্ট্রের নিউ জার্সির স্টুয়ার্ট ক্লোবানু গেরহার্ড থেকে কেনার অনুমোদন দিয়েছে উপদেষ্টা পরিষদ কমিটি। এই তেলও খোলা বাজারে সরকার নির্ধারিত মূল্যের চেয়ে কম মূল্যে এবং ক্রয় করা মূল্যের চেয়ে বেশি মূল্যে বিক্রি করা হবে। এতে সরকারের কোনো ভর্তুকির প্রয়োজন হবে না।",
    "scraped_at": "2025-12-24T23:22:59"
  },
  {
    "url": "https://www.jugantor.com/country-news/1044485",
    "title": "মদপানের জেরে বন্ধুর ছুরিকাঘাতে বাবুর্চি খুন",
    "publication_date": "2025-12-24T12:13:11+06:00",
    "keywords": "নিহত,গাজীপুর",
    "body": "গাজীপুরে ‘মদ্যপ’ বন্ধুর ছুরিকাঘাতে সুমন কস্তা (৪৫) নামের এক বাবুর্চি খুন হয়েছেন বলে অভিযোগ উঠেছে।\nমঙ্গলবার (২৩ ডিসেম্বর) বিকালে কালীগঞ্জ উপজেলার রাঙ্গামাটি এলাকায় এ ঘটনা ঘটে।\nনিহত সুমন কস্তা উপজেলার তুমুলিয়া ইউনিয়নের রাঙ্গামাটি এলাকার মৃত সুকণ্ঠ কস্তার ছেলে। তিনি পেশায় বাবুর্চি ছিলেন।\nএ ঘটনায় অভিযুক্ত তার বন্ধু নন্দন ডি কস্তা (৪৬)। তিনি একই এলাকার গিলবার্ট ডি কস্তার ছেলে।\nপুলিশ ও স্থানীয় সূত্র জানায়, মঙ্গলবার দুপুরে সুমন কস্তা তার বন্ধু নন্দন ডি কস্তার বাড়িতে যান। সেখানে দুজন একসঙ্গে মদপান করেন। সে সময় তাদের মধ্যে কথাকাটাকাটি হয়। একপর্যায়ে নন্দন ডি কস্তা সুমন কস্তাকে একাধিকবার ছুরিকাঘাত করে হত্যা করেন। ঘটনার পর অভিযুক্ত নন্দন নিহতের লাশ বাড়ির পাশের একটি পুকুরে ফেলে কচুরিপানা দিয়ে ঢেকে রেখে পালিয়ে যান। পরে বিকাল আনুমানিক ৪টার দিকে স্থানীয় লোকজন পুকুরে একটি লাশ ভাসতে দেখে পুলিশকে খবর দেন। পুলিশ রাতে ঘটনাস্থলে পৌঁছে লাশ উদ্ধার করে।আরও পড়ুনআরও পড়ুনভয়াবহ আগুন কেড়ে নিল দাদি-নাতনির প্রাণ\nপুলিশের ভাষ্যমতে- নিহতের বুকে, গলায় ও মুখে একাধিক ছুরিকাঘাতের চিহ্ন রয়েছে। অভিযুক্ত নন্দন ডি কস্তার বিরুদ্ধে আগেও ছুরিকাঘাত ও মারধরের অভিযোগ ছিল।\nকালীগঞ্জ থানার ওসি মো. জাকির হোসেন বলেন, খবর পেয়ে ঘটনাস্থল থেকে লাশ উদ্ধার করা হয়েছে। অভিযুক্তকে গ্রেফতারে অভিযান অব্যাহত রয়েছে। এ ঘটনায় আইনগত ব্যবস্থা নেওয়ার প্রক্রিয়া চলছে।",
    "scraped_at": "2025-12-24T23:23:00"
  },
  {
    "url": "https://www.jugantor.com/capital/1044484",
    "title": "ঢামেকের ট্রলিতে ফেলে যাওয়া সেই তরুণীর পরিচয় মিলল",
    "publication_date": "2025-12-24T12:08:17+06:00",
    "keywords": "লাশ উদ্ধার,ঢাকা মেডিকেল কলেজ হাসপাতাল",
    "body": "অবশেষে পরিচয় মিলেছে ঢাকা মেডিকেল কলেজ হাসপাতালের (ঢামেক) জরুরি বিভাগের সামনে একটি ট্রলিতে ফেলে রাখা সেই তরুণীর। নিহত ওই তরুণীর নাম রাশেদা আক্তার (২২)। তিনি মাগুরা সদর উপজেলার পুখুরিয়া গ্রামের মৃত আবু বক্কর সিদ্দিকের মেয়ে।\nমঙ্গলবার (২৩ ডিসেম্বর) বিকালে ঢামেক হাসপাতালের মর্গে গিয়ে নিহতের বড় বোন খালেদা আক্তার ও ভগ্নিপতি মামুন লাশটি শনাক্ত করেন।\nএর আগে সোমবার (২২ ডিসেম্বর) সন্ধ্যায় ‘স্বামী’ পরিচয় দিয়ে এক ব্যক্তি ঢামেক হাসপাতালের জরুরি বিভাগের সামনে ট্রলিতে লাশটি রেখে কৌশলে পালিয়ে যান। পরে অজ্ঞাতপরিচয়ে থাকা ওই তরুণীর লাশ শনাক্ত করেন স্বজনেরা। তাদের অভিযোগ, রাশেদাকে পরিকল্পিতভাবে হত্যা করা হয়েছে।\nনিহতের বোন খালেদা আক্তার জানান, সম্প্রতি মাগুরার আলোকদিয়া অমরেশ বসু ডিগ্রি কলেজ থেকে উচ্চ মাধ্যমিক পাশ করেন রাশেদা। বিশ্ববিদ্যালয়ে ভর্তির প্রস্তুতি নেওয়ার জন্য মাত্র ১৬ দিন আগে তিনি মাগুরা থেকে ঢাকায় আসেন এবং মিরপুরে খালেদার বাসায় ওঠেন। পড়াশোনার পাশাপাশি জীবিকা নির্বাহের জন্য মিরপুরের একটি পোশাক কারখানায় কাজও শুরু করেছিলেন রাশেদা। তবে তার সেই স্বপ্ন আর পূরণ হলো না।\nনিহতের ভগ্নিপতি মামুন জানান, মঙ্গলবার সকালে মাগুরা থেকে ফোনে তারা জানতে পারেন- এলাকায় রটেছে নয়ন ইসলাম নামের এক যুবক রাশেদাকে হত্যা করেছে এবং ঘটনার পর থেকে তার পরিবার পলাতক রয়েছে। এ খবর পেয়ে তারা ঢামেক হাসপাতালের মর্গে ছুটে আসেন।\nখালেদা আক্তার অভিযোগ করে বলেন, ‘গ্রামের প্রতিবেশী মতিউর রহমানের ছেলে নয়ন ইসলাম দীর্ঘদিন ধরে আমার বোনকে উত্যক্ত করতো। তার যন্ত্রণায় রাশেদা ঠিকমতো পড়াশোনাও করতে পারতো না। সেই নয়নই আমার বোনকে শ্বাসরোধ করে হত্যা করেছে এবং ঢামেক হাসপাতালে ফেলে রেখে পালিয়েছে। আমরা নয়নসহ এই হত্যাকাণ্ডে জড়িত সবার দৃষ্টান্তমূলক শাস্তি চাই।’আরও পড়ুনআরও পড়ুনঢাকার যেসব এলাকায় গ্যাস থাকবে না আজ\nপরিবারের পক্ষ থেকে আরও জানানো হয়, গত শনিবার রাশেদা কর্মস্থলে যাননি। ওই দিন রাত ৮টার দিকে তিনি বাসা থেকে বের হয়ে আর ফিরে আসেননি। পরে জানা যায়, ওই রাতে নয়ন ইসলাম মিরপুরে রাশেদার বাসার সামনে এসে তার সঙ্গে দেখা করেন। একটি দোকানের সামনে তাদের দুজনকে তীব্র ঝগড়া করতেও দেখা গেছে। এরপর থেকেই রাশেদা নিখোঁজ ছিলেন এবং তার মোবাইল ফোন বন্ধ পাওয়া যাচ্ছিল।\nএ বিষয়ে মিরপুর মডেল থানার ওসি মো. গোলাম আজম বলেন, ‘নিহতের স্বজনেরা মঙ্গলবার রাতে থানায় এসে অভিযোগ দায়ের করেছেন। বিষয়টি আমরা অত্যন্ত গুরুত্বের সঙ্গে তদন্ত করছি। অভিযুক্ত নয়ন ইসলামকে গ্রেফতারের চেষ্টা চলছে। ময়নাতদন্তের প্রতিবেদন পাওয়ার পর মৃত্যুর সঠিক কারণ নিশ্চিত হওয়া যাবে।’",
    "scraped_at": "2025-12-24T23:23:02"
  },
  {
    "url": "https://www.jugantor.com/international/1044483",
    "title": "রাশিয়া-সিরিয়া সামরিক সহায়তা জোরদারে বৈঠক",
    "publication_date": "2025-12-24T12:04:30+06:00",
    "keywords": "রাশিয়া,সিরিয়া",
    "body": "রুশ প্রেসিডেন্ট ভ্লাদিমির পুতিনের সঙ্গে মস্কোতে দেখা করেছেন সিরিয়ার পররাষ্ট্র ও প্রতিরক্ষা মন্ত্রীরা।  এ সময় তারা সামরিক শিল্প খাতে কৌশলগত সহযোগিতা সম্প্রসারণের বিষয়ে আলোচনা করেছেন।\nসিরিয়ান আরব নিউজ এজেন্সি (সানা) জানায়, মঙ্গলবার (২৩ ডিসেম্বর) সিরিয়ার পররাষ্ট্রমন্ত্রী আসাদ হাসান আল-শাইবানি এবং প্রতিরক্ষামন্ত্রী মুরহাফ আবু কাসরার সাথে পুতিনের বৈঠক হয়।\nএই বৈঠকে পারস্পরিক স্বার্থের রাজনৈতিক, অর্থনৈতিক এবং সামরিক বিষয়গুলোর উপর আলোকপাত করা হয়েছিল, তবে বিশেষ জোর দেয়া হয়েছিল প্রতিরক্ষার উপর।\nসানা অনুসারে, পুতিন এবং সিরিয়ার মন্ত্রীরা প্রতিরক্ষা-সম্পর্কিত বিভিন্ন বিষয় নিয়ে আলোচনা করেছেন, যার মধ্যে রয়েছে সিরিয়ার সেনাবাহিনীর সক্ষমতা জোরদার করার জন্য সামরিক সহযোগিতা বাড়ানো এবং এর সরঞ্জাম আধুনিকীকরণ, গবেষণা ও উন্নয়নে দক্ষতা এবং সহযোগিতা হস্তান্তর।\nসানা আরও জানিয়েছে, বৈঠক চলাকালীন, উভয় পক্ষই সামরিক ও প্রযুক্তিগত অংশীদারিত্বকে এমনভাবে এগিয়ে নেয়ার উপায়গুলো পর্যালোচনা করেছে যা সিরিয়ার আরব সেনাবাহিনীর প্রতিরক্ষামূলক ক্ষমতা জোরদার করে এবং সামরিক শিল্পের আধুনিক উন্নয়নের সাথে তাল মিলিয়ে চলে।\nআরও পড়ুনআরও পড়ুন‘৭ অক্টোবর’ তদন্তের ঘোষণা, ইসরাইলজুড়ে অসন্তোষ\nসংবাদ সংস্থার মতে, উভয় পক্ষ রাজনৈতিক ও অর্থনৈতিক বিষয় নিয়েও আলোচনা করেছে, যার মধ্যে রয়েছে আন্তর্জাতিক ফোরামে দামেস্ক এবং মস্কোর মধ্যে অব্যাহত রাজনৈতিক ও কূটনৈতিক সমন্বয়ের গুরুত্ব।\nঅর্থনৈতিক ক্ষেত্রে, আলোচনায় সিরিয়া-রাশিয়ান সহযোগিতা সম্প্রসারণের বিষয়ে আলোচনা করা হয়েছে, যার মধ্যে রয়েছে পুনর্গঠন প্রকল্প, অবকাঠামো উন্নয়ন এবং সিরিয়ায় বিনিয়োগ।\nএদিকে, পুতিন সিরিয়ার আঞ্চলিক অখণ্ডতার প্রতি রাশিয়ার অটল সমর্থন পুনর্ব্যক্ত করেছেন, একই সাথে সিরিয়ার ভূখণ্ডে বারবার ইসরাইলি লঙ্ঘনের মস্কোর নিন্দা পুনর্ব্যক্ত করেছেন। এগুলোকে আঞ্চলিক নিরাপত্তা এবং স্থিতিশীলতার জন্য সরাসরি হুমকি হিসাবে বর্ণনা করেছেন।\nগত ডিসেম্বরে সিরিয়ার দীর্ঘদিনের শাসক এবং দামেস্কে মস্কোর সাবেক মিত্র বাশার আল-আসাদের ক্ষমতাচ্যুতির পর থেকে প্রথমবারের মতো মস্কো সফর করলেন  সিরিয়ার নতুন কর্তৃপক্ষের কর্মকর্তারা।\nতথ্যসূত্র:টিআরটি ওয়ার্ল্ড",
    "scraped_at": "2025-12-24T23:23:03"
  },
  {
    "url": "https://www.jugantor.com/international/1044482",
    "title": "শিকাগোতে ন্যাশনাল গার্ড মোতায়েন ঠেকাল যুক্তরাষ্ট্রের সুপ্রিম কোর্ট",
    "publication_date": "2025-12-24T12:03:10+06:00",
    "keywords": "ডোনাল্ড ট্রাম্প,যুক্তরাষ্ট্র",
    "body": "শিকাগো শহরে ন্যাশনাল গার্ড মোতায়েনের উদ্যোগে সাময়িকভাবে বাধা দিয়েছে যুক্তরাষ্ট্রের সুপ্রিম কোর্ট। প্রেসিডেন্ট ডোনাল্ড ট্রাম্পের অভিবাসনবিরোধী কঠোর অভিযানের অংশ হিসাবে নেওয়া এই সিদ্ধান্তকে আদালত আপাতত অবৈধ বলে মন্তব্য করেছে।\nমঙ্গলবার (২৩ ডিসেম্বর) দেওয়া এক আদেশে দেশটির সর্বোচ্চ আদালত নিম্ন আদালতের সেই রায় বহাল রাখে, যেখানে ইলিনয় অঙ্গরাজ্যের শিকাগো শহরের রাস্তায় ন্যাশনাল গার্ড নামানোর ওপর নিষেধাজ্ঞা দেওয়া হয়েছিল।\nআদালতের স্বাক্ষরবিহীন আদেশে বলা হয়, প্রাথমিক পর্যায়ে সরকার এমন কোনো আইনি ক্ষমতার উৎস দেখাতে ব্যর্থ হয়েছে, যা ইলিনয়ে সামরিক বাহিনীকে আইন প্রয়োগের অনুমতি দেয়।\nতবে আদালতের তিন রক্ষণশীল বিচারপতি— স্যামুয়েল আলিটো, ক্লারেন্স থমাস ও নিল গরসাচ এই সিদ্ধান্তের বিরুদ্ধে মত দিয়েছেন।\nচলতি বছরে ট্রাম্প প্রশাসন ডেমোক্র্যাট-নিয়ন্ত্রিত তিনটি শহর—লস অ্যাঞ্জেলেস, ওয়াশিংটন ও মেমফিসে—ন্যাশনাল গার্ড মোতায়েন করে। তবে পোর্টল্যান্ড ও শিকাগোতে সেনা মোতায়েনের চেষ্টা আদালতের স্থগিতাদেশে আটকে যায়।\nসুপ্রিম কোর্টের রায়ের প্রতিক্রিয়ায় হোয়াইট হাউসের মুখপাত্র অ্যাবিগেইল জ্যাকসন বলেন, ফেডারেল আইনশৃঙ্খলা রক্ষাকারী বাহিনীকে সুরক্ষা দিতে এবং দাঙ্গাকারীদের দ্বারা ফেডারেল ভবন ও সম্পত্তি ধ্বংস ঠেকাতেই প্রেসিডেন্ট ন্যাশনাল গার্ড সক্রিয় করেছিলেন।\nতিনি আরও বলেন, আজকের রায়ে সেই মূল উদ্দেশ্য থেকে সরকার সরে আসেনি।আরও পড়ুনআরও পড়ুনভেনেজুয়েলায় নতুন আইন পাশ: মার্কিন অবরোধ সমর্থনকারীদের জন্য কঠোর শাস্তির বিধান\nঅন্যদিকে ইলিনয়ের ডেমোক্র্যাট গভর্নর জেবি প্রিটজকার এই রায়কে স্বাগত জানিয়ে একে ইলিনয় ও আমেরিকান গণতন্ত্রের জন্য বড় জয় বলে মন্তব্য করেন।\nতিনি বলেন, এটি ট্রাম্প প্রশাসনের ধারাবাহিক ক্ষমতার অপব্যবহার রোধে এবং কর্তৃত্ববাদী পথে এগিয়ে যাওয়া ঠেকাতে একটি গুরুত্বপূর্ণ পদক্ষেপ।\nএর আগে দুটি নিম্ন আদালত শিকাগোতে সেনা মোতায়েন ঠেকানোর পর ট্রাম্প প্রশাসন জরুরি ভিত্তিতে সুপ্রিম কোর্টে আবেদন করেছিল। ওই আবেদনে সলিসিটর জেনারেল জন সাওয়ার দাবি করেন, শিকাগোতে ফেডারেল এজেন্টরা নিরবচ্ছিন্ন জনতার সহিংসতার হুমকির মধ্যে কাজ করতে বাধ্য হচ্ছেন।\nতিনি আরও বলেন, ন্যাশনাল গার্ড মোতায়েনে আদালতের বাধা প্রেসিডেন্টের ক্ষমতায় অযথা হস্তক্ষেপ এবং এতে ফেডারেল কর্মী ও সম্পত্তি ঝুঁকির মুখে পড়ছে।\nরক্ষণশীল বিচারপতিদের সংখ্যাগরিষ্ঠতা থাকা সত্ত্বেও সুপ্রিম কোর্টে এটি ট্রাম্পের জন্য একটি বিরল পরাজয় বলে মনে করা হচ্ছে।\nএই সিদ্ধান্ত ক্যালিফোর্নিয়া ও ওরেগনে চলমান মামলাগুলোর ওপর কী প্রভাব ফেলবে, তা এখনো স্পষ্ট নয়। ওই দুই অঙ্গরাজ্যও ন্যাশনাল গার্ডের অভ্যন্তরীণ ব্যবহারের বিরুদ্ধে আইনি চ্যালেঞ্জ জানিয়েছে।\nএর আগে অভিবাসনবিরোধী অভিযানের জেরে সৃষ্ট বিক্ষোভ দমনে ট্রাম্প লস অ্যাঞ্জেলেসে ন্যাশনাল গার্ড পাঠান। যদিও এক জেলা বিচারক সেই মোতায়েনকে অবৈধ ঘোষণা করেছিলেন, পরে আপিল আদালত তা বহাল রাখার অনুমতি দেয়।\nবর্তমানে শিকাগো এলাকায় প্রায় ৩০০ ন্যাশনাল গার্ড সদস্য সক্রিয় অবস্থায় থাকলেও তারা কোনো সরাসরি অভিযানে অংশ নিচ্ছেন না।",
    "scraped_at": "2025-12-24T23:23:04"
  },
  {
    "url": "https://www.jugantor.com/country-news/1044481",
    "title": "ভয়াবহ আগুন কেড়ে নিল দাদি-নাতনির প্রাণ",
    "publication_date": "2025-12-24T12:01:46+06:00",
    "keywords": "নিহত,চট্টগ্রাম,আগুন",
    "body": "ভোরের আলো ফোটার কথা ছিল চট্টগ্রামের রাঙ্গুনিয়ার পোমরা কাদেরিয়া পাড়ার ছোট্ট পাড়াটিতে। কিন্তু বুধবার (২৪ ডিসেম্বর) সকাল আটটার দিকে সেই আলো ঢেকে যায় কালো ধোঁয়া আর আগুনের লেলিহান শিখায়।\nমুহূর্তের মধ্যে আগুন গ্রাস করে নেয় একের পর এক বসতঘর। আতঙ্ক, চিৎকার আর অসহায়তার মাঝে নিভে যায় দাদি ও তার আদরের নাতনির প্রাণ।\n৫৫ বছর বয়সি রুমি আকতার ছিলেন পরিবারের অভিভাবকেরর মতো। সংসারের সব দায়ভার সামলে তিনি আগলে রাখতেন সবাইকে। আর তার পাঁচ বছরের নাতনি জান্নাত আকতার ছিল পরিবারের হাসি আর প্রাণচাঞ্চল্যের উৎস। ভয়াল আগুনের থাবা থেকে শেষ পর্যন্ত কেউই রক্ষা পাননি। দাদির আঁচলে জড়িয়ে থাকা শিশুটি যেন শেষ মুহূর্ত পর্যন্ত নিরাপত্তা খুঁজেছে, কিন্তু নিয়তির কাছে হার মানতে হয়েছে দুজনকেই।\nস্থানীয় বাসিন্দারা জানান, আগুন লাগার খবর পেয়ে সবাই ছুটে এলেও আগুনের তীব্রতা ছিল ভয়াবহ। চোখের পলকে আটটি বসতঘর পুড়ে ছাই হয়ে যায়। যারা কোনোমতে বের হতে পেরেছেন, তারা কেবল প্রাণটাই বাঁচাতে পেরেছেন, বাকি সবকিছু হারিয়ে।আরও পড়ুনআরও পড়ুনগণতান্ত্রিক অধিকার আদায়ে ফ্যাসিবাদের বিরুদ্ধে সোচ্চার তারেক রহমান: নাছির\nখবর পেয়ে ফায়ার সার্ভিসের কর্মীরা দ্রুত ঘটনাস্থলে পৌঁছে আগুন নিয়ন্ত্রণে আনেন।\nরাঙ্গুনিয়া ফায়ার সার্ভিসের টিম লিডার জাহেদুর রহমান বলেন, প্রাথমিকভাবে ধারণা করা হচ্ছে বৈদ্যুতিক শর্টসার্কিট থেকেই অগ্নিকাণ্ডের সূত্রপাত হয়েছে। এ ঘটনায় দাদি ও নাতনিসহ দুজনের মৃত্যু হয়েছে।\nক্ষতিগ্রস্ত পরিবারগুলোর দাবি, অগ্নিকাণ্ডে প্রায় ৩০ লাখ টাকার ক্ষয়ক্ষতি হয়েছে। তবে ক্ষতির হিসাব শুধু টাকায় মাপা যায় না, হারিয়ে গেছে মানুষের জীবন, নিভে গেছে শিশুর হাসি, ভেঙে পড়েছে অনেক স্বপ্ন।\nঘটনার পর থেকে পাড়াটিতে নেমে এসেছে শোকের নীরবতা। দাদি-নাতনির মৃত্যু শুধু একটি পরিবারের নয়, পুরো এলাকার হৃদয়ে গভীর ক্ষত তৈরি করেছে। আগুন নিভে গেলেও থেকে গেছে দীর্ঘশ্বাস আর না ফুরানো বেদনা।",
    "scraped_at": "2025-12-24T23:23:05"
  },
  {
    "url": "https://www.jugantor.com/economics/1044480",
    "title": "২৪ ডিসেম্বর: ২২ ক্যারেটের স্বর্ণ কত দামে বিক্রি হচ্ছে",
    "publication_date": "2025-12-24T11:52:09+06:00",
    "keywords": "স্বর্ণ,স্বর্ণের দাম",
    "body": "বিশ্ব বাজারে দাম বাড়ার ফলে দেশের বাজারেও বেড়েছে স্বর্ণের দাম। মঙ্গলবার (২৩ ডিসেম্বর) ভরিতে ৪ হাজার ১৯৯ টাকা বাড়িয়ে নতুন দাম নির্ধারণ করেছে বাংলাদেশ জুয়েলার্স অ্যাসোসিয়েশন (বাজুস)।\nবাজুস বিজ্ঞপ্তিতে জানায়, স্থানীয় বাজারে তেজাবি স্বর্ণের (পিওর গোল্ড) মূল্য বেড়েছে। ফলে সার্বিক পরিস্থিতি বিবেচনায় স্বর্ণের নতুন দাম নির্ধারণ করা হয়েছে। মঙ্গলবার (২৩ ডিসেম্বর) সমন্বয় করে কার্যকর করা এই দামে বুধবার (২৪ ডিসেম্বর) স্বর্ণ বিক্রি হবে।\nবিজ্ঞপ্তি অনুযায়ী, দেশের বাজারে প্রতি ভরি (১১.৬৬৪ গ্রাম) ২২ ক্যারেটের স্বর্ণের দাম পড়বে ২ লাখ ২৬ হাজার ২৮২ টাকা। (যা মঙ্গলবার ছিল ২ লাখ ২২ হাজার ৮৩ টাকা)।আরও পড়ুনআরও পড়ুনআজকের স্বর্ণের দাম: ২৪ ডিসেম্বর ২০২৫\nএ ছাড়া ২১ ক্যারেটের প্রতি ভরি ২ লাখ ১৬ হাজার ১৭ টাকা (যা মঙ্গলবার ছিল ২ লাখ ১১ হাজার ৯৯৩ টাকা), ১৮ ক্যারেটের স্বর্ণের দাম নির্ধারণ করা হয়েছে ১ লাখ ৮৫ হাজার ১৬৬ টাকা (যা মঙ্গলবার ছিল ১ লাখ ৮১ হাজার ৭২৫ টাকা), এবং সনাতন পদ্ধতিতে প্রতি ভরি স্বর্ণের দাম নির্ধারণ করা হয়েছে ১ লাখ ৫৪ হাজার ৩১৫ টাকা (যা মঙ্গলবার ছিল ১ লাখ ৫১ হাজার ৩৯৯ টাকা)। পরবর্তী সিদ্ধান্ত না জানানো পর্যন্ত সব জুয়েলারি প্রতিষ্ঠানে এ দাম কার্যকর থাকবে।\nবাজুস জানায়, স্বর্ণের বিক্রয়মূল্যের সঙ্গে আবশ্যিকভাবে সরকার-নির্ধারিত ৫ শতাংশ ভ্যাট ও বাজুস-নির্ধারিত ন্যূনতম মজুরি ৬ শতাংশ যুক্ত করতে হবে। তবে গহনার ডিজাইন ও মানভেদে মজুরির তারতম্য হতে পারে।",
    "scraped_at": "2025-12-24T23:23:07"
  },
  {
    "url": "https://www.jugantor.com/politics/1044479",
    "title": "তারেক রহমানের জন্য যেভাবে সাজানো হচ্ছে ‘নিরাপত্তা ছক’",
    "publication_date": "2025-12-24T11:51:02+06:00",
    "keywords": "তারেক রহমান,আইন-শৃঙ্খলা,তারেক রহমানের স্বদেশ প্রত্যাবর্তন",
    "body": "বিএনপির ভারপ্রাপ্ত চেয়ারম্যান তারেক রহমানের নিরাপত্তায় ‘কভার্ট অ্যান্ড ওভার্ট’ নিরাপত্তাব্যবস্থা প্রণয়ন করেছে আইনশৃঙ্খলা রক্ষাকারী বাহিনী। রেড, ইয়েলো ও হোয়াইট-এই তিন জোনে ভাগ করে সাজানো হয়েছে নিরাপত্তা ছক।\nসূত্র জানায়, তারেক রহমানের নিরাপত্তা নিশ্চিতে সরকারের উচ্চপর্যায় থেকে সর্বোচ্চ নিরাপত্তামূলক ব্যবস্থা নেওয়ার জন্য এরই মধ্যে বেশ কয়েকটি বৈঠক হয়েছে। বৈঠক করেছে আইনশৃঙ্খলা রক্ষাকারী বাহিনীর বিভিন্ন ইউনিট এবং সিএসএফ।\nমঙ্গলবারও ঢাকা মেট্রোপলিটন পুলিশ (ডিএমপি) এবং বিএনপির পক্ষ থেকে নিরাপত্তা সংক্রান্ত একাধিক সমন্বয় সভা অনুষ্ঠিত হয়েছে। এসব সভা থেকে নিরাপত্তাব্যবস্থাকে তিনটি জোনে ভাগ করা হয়েছে। এগুলো হলো-রেড, ইয়েলো ও হোয়াইট জোন। রেড জোনে যারা প্রবেশের সুযোগ পাবেন, তাদের বিশেষ সিকিউরিটি কার্ড দেওয়া হচ্ছে। ওই কার্ড ছাড়া কেউ সেখানে প্রবেশ করতে পারবেন না। ইয়েলো জোনের জন্য থাকছে আলাদা কার্ড। যারা এই কার্ড পাবেন, তারাই কেবল ইয়েলো জোনে যেতে পারবেন।\nরেড ও ইয়েলো জোনের বাইরে যে এলাকা থাকবে, সেটা বিবেচিত হবে হোয়াইট জোন হিসাবে। এই জোনে প্রবেশ করতে পারবেন সাধারণ মানুষ। তারেক রহমানের আগমনের দিন পুলিশসহ অন্যান্য সংস্থার প্রায় ২ হাজার সদস্য মোতায়েন থাকতে পারে।\nআরও পড়ুনআরও পড়ুনশেষ হচ্ছে অপেক্ষা, ঐতিহাসিক মুহূর্তের সাক্ষী হতে ঢাকায় আসছেন নেতাকর্মীরা\nসূত্রমতে, তারেক রহমানের নিরাপত্তা নিশ্চিতে সব ধরনের প্রস্তুতি নেওয়া হলেও তাকে স্পেশাল সিকিউরিটি ফোর্স (এসএসএফ) দেওয়া হচ্ছে না।\nএ বিষয়ে জানতে চাইলে ডিএমপির অতিরিক্ত কমিশনার এসএন নজরুল ইসলাম মঙ্গলবার যুগান্তরকে বলেন, আমরা কভার্ট অ্যান্ড ওভার্ট নিরাপত্তাব্যবস্থা নিয়েছি। পেশাকধারী পুলিশের পাশাপাশি সাদা পোশাকে পর্যাপ্ত পুলিশ সদস্য দায়িত্ব পালন করবেন।\nএক প্রশ্নের জবাবে তিনি বলেন, এসএসএফ সুবিধা দেওয়া হচ্ছে না তারেক রহমানকে। তিনি আরও বলেন, নিরাপত্তা পরিকল্পনায় হযরত শাহজালাল আন্তর্জাতিক বিমানবন্দর, সেখান থেকে এভারকেয়ার হাসপাতাল হয়ে গুলশান পর্যন্ত যাওয়ার রাস্তা এবং তার বাসভবনকে অন্তর্ভুক্ত করা হয়েছে। মাঠ পর্যায়ের কর্মকর্তাদের প্রয়োজনীয় নির্দেশনা দেওয়া হয়েছে, তবে চূড়ান্ত নির্দেশনা এখনো জারি হয়নি।\n‘কভার্ট অ্যান্ড ওভার্ট’ নিরপত্তাব্যবস্থার ব্যাখ্যায় তিনি বলেন, এটি হলো প্রকাশ্য ও গোপনে নিরাপত্তা দেওয়ার বিষয়। প্রকাশ্যে পোশাকধারী এবং গোপনে গোয়েন্দা নিরাপত্তা নিশ্চিত থাকবে।\nপুলিশ সদর দপ্তর সূত্র জানায়, গুলশানে খালেদা জিয়ার বাসভবন ও তারেক রহমানের বাসভবন দেওয়ালঘেঁষা হওয়ায় দুটি বাসা এবং তারেক রহমানের অফিসকে সর্বোচ্চ নিরাপত্তা পরিকল্পনার আওতায় আনা হয়েছে। বাসা ও অফিসের মাঝখানের দূরত্ব ও চলাচলের পথকে অতিগুরুত্বপূর্ণ বলে বিবেচনা করা হচ্ছে। মঙ্গলবার মধ্যরাত থেকেই পুলিশের বিশেষ নজরদারি শুরু হয়েছে। ২৫ ডিসেম্বর রুটজুড়ে প্রতিটি থানা এলাকায় নিরাপত্তাব্যবস্থা জোরদার করা হবে।\nবিশেষ এসকর্টসহ একাধিক চেকপোস্ট থাকবে। সাধারণত গুলশান, বনানী ও বারিধারা এলাকায় ৯টি চেকপোস্ট চালু থাকে। যেখানে সার্বক্ষণিকভাবে ১৫০ জনেরও বেশি পুলিশ সদস্য দায়িত্ব পালন করেন। তারেক রহমানের আগমন উপলক্ষ্যে চেকপোস্টের সংখ্যা বাড়ানো হয়েছে। নিরাপত্তা বাড়ানো হয়েছে তার বাসভবনের আশপাশেও।\nগুলশান বিভাগের উপকমিশনার (ডিসি) রওনক আলম জানিয়েছেন, পুলিশের বিভিন্ন ইউনিট সমন্বিতভাবে নিরাপত্তা নিয়ে কাজ করছে। তবে এখনো চূড়ান্ত নির্দেশনা ঠিক হয়নি। আমরা নির্দেশনা অনুযায়ী সর্বোচ্চ নিরাপত্তাব্যবস্থা নেব।",
    "scraped_at": "2025-12-24T23:23:08"
  },
  {
    "url": "https://www.jugantor.com/entertainment/1044478",
    "title": "কৌশিক সেনের সঙ্গে ‘জড়িয়ে গেলেন’ প্রিয়াংকা, প্রকাশ্যে এলো ছবি",
    "publication_date": "2025-12-24T11:49:23+06:00",
    "keywords": "সিনেমা",
    "body": "একদিকে বড়দিনের আমেজ, অন্যদিকে জোরকদমে চলছে শুটিং। দুই-দুটি সিনেমা ফ্লোরে। দুটি সিনেমা দুই রকমের। অনির্বাণ চক্রবর্তী ও সায়ন্তন মুখোপাধ্যায় তাদের নতুন সিনেমা ‘উল্টোরথ’ ও ‘মহেশ’-এর শুটিং করছেন। প্রযোজনায় আছেন ক্যামেলিয়া।\nদুটি সিনেমাতেই একাধিক চমক রয়েছে। ‘উল্টোরথ’ সিনেমার মূল আকর্ষণ হচ্ছে অভিনেতা কৌশিক সেন ও প্রিয়াংকা সরকারের অসম জুটি। এ সিনেমার পরিচালক অনির্বাণ চক্রবর্তী বলেছেন, গল্পও ততটাই আকর্ষণীয়। এক পরিবারে তিন প্রজন্মের পুরুষ থাকেন। তাদের দুজন বিপত্নীক। এ বাড়িতে জিনিস বিক্রি করতে এসে জড়িয়ে যাবেন এক নারী। তিন প্রজন্মকে পর্দায় তুলে ধরবেন বিশ্বজিৎ চক্রবর্তী, কৌশিক সেন ও আয়ুশ। ‘সেলসগার্ল’-এর ভূমিকায় থাকছেন প্রিয়াংকা সরকার।\nহঠাৎ এ রকম অসম বয়সি জুটি বাছলেন কেন?—সম্প্রতি একটি গণমাধ্যমের এক সাক্ষাৎকারে এমন প্রশ্ন করা হয় পরিচালককে। নির্মাতা জানিয়েছেন, এখানে কেউ কারও জুটি নয়। প্রত্যেক চরিত্র নিজেদের মতো করে গুরুত্বপূর্ণ। তবে হ্যাঁ, চিত্রনাট্য মেনে কৌশিক-প্রিয়াংকা পর্দায় সম্পর্কে জড়াবেন কিনা, সেটি হলে গিয়ে জানা যাবে।\nইতোমধ্যে সিনেমার দুদিন শুটিং হয়ে গেছে। অনির্বাণ বলেন, প্রিয়াংকা ছাড়া বাকিদের সঙ্গে আগেও কাজ করেছি। নায়িকা ভীষণ সহযোগিতা করছেন। আর প্রিয়াংকার অভিনয় নিয়ে নতুন করে কিছু বলার নেই।\nএকইভাবে দিন তিনেকের শুটিং সেরে ফেলেছেন ‘ফুটানিগঞ্জের মহেশ’ সিনেমার পরিচালকও। শরৎচন্দ্র চট্টোপাধ্যায়ের লেখা গল্প আমার ছবির বিষয়। আধুনিক যুগের নিরিখে দেখানো হবে গোটা বিষয়। সেই অনুযায়ী সিনেমার ভেতরে সিনেমা। এক পরিচালকের চোখ দিয়ে দেখানো হবে সবটা। মুখ্য চরিত্রাভিনেতা হিসাবে একজন ষাঁড়কেই পেতে চান পরিচালক! যদিও তিনি জানেন, এর জন্য তিনি সেন্সরের ছাড়পত্র না-ও পেতে পারেন।\nএদিকে জীবন্ত ষাঁড়ের সঙ্গে অভিনয় করতে করতে তারও মায়া পড়ে যায় ‘মহেশ’ গল্পের ‘গফুর’-এর মতো। যথারীতি সেন্সর বোর্ড আটকায় পরিচালকের ছবিটি।\nএই প্রথম মুখ্য ভূমিকায় অভিনয় করতে দেখা যাবে লোকনাথ দে-কে। খলনায়কের ভূমিকায় অর্ণ মুখোপাধ্যায়। এ ছাড়া থাকবেন খরাজ মুখোপাধ্যায়, অনুরাধা মুখোপাধ্যায়, অমিত সাহা প্রমুখ। সায়ন্তনের দাবি, তার নিজের জীবনের ঘটনাই ছায়া ফেলবে এ সিনেমায়।",
    "scraped_at": "2025-12-24T23:23:10"
  },
  {
    "url": "https://www.jugantor.com/national/1044477",
    "title": "প্রধান বিচারপতি হলেন জুবায়ের রহমান চৌধুরী",
    "publication_date": "2025-12-24T11:19:26+06:00",
    "keywords": "আপিল বিভাগ,প্রধান বিচারপতি",
    "body": "বাংলাদেশের ২৬তম প্রধান বিচারপতি হিসেবে নিয়োগ পেয়েছেন আপিল বিভাগের বিচারপতি জুবায়ের রহমান চৌধুরী।\nবুধবার (২৪ ডিসেম্বর) আইন মন্ত্রণালয় থেকে এ সংক্রান্ত প্রজ্ঞাপন জারি করা হয়েছে।\nপ্রজ্ঞাপনে বলা হয়, বাংলাদেশের সংবিধানের ৯৫ অনুচ্ছেদের (১) দফার ক্ষমতাবলে রাষ্ট্রপতি বাংলাদেশ সুপ্রিম কোর্টের আপিল বিভাগের বিচারপতি জুবায়ের রহমান চৌধুরীকে দেশের প্রধান বিচারপতি নিয়োগ করেছেন।\nএই নিয়োগ শপথ গ্রহণের তারিখ থেকে কার্যকর হবে বলে উল্লেখ করা হয় প্রজ্ঞাপনে।\nএর আগে গত সোমবার রাত সাড়ে ১০টায় আইন মন্ত্রণালয়ের সিনিয়র জনসংযোগ কর্মকর্তা রেজাউল করিম যুগান্তরকে জানিয়েছিলেন, নতুন প্রধান বিচারপতি শপথ নেবেন আগামী রোববার।\nগত বছর ১১ আগস্ট দেশের ২৫তম প্রধান বিচারপতি হিসেবে দায়িত্ববান সৈয়দ রেফাত আহমেদ। আগামী শনিবার তিনি  অবসরে যাবেন। বর্তমানে সুপ্রিম কোর্ট বার্ষিক ছুটি থাকায় গত বৃহস্পতিবার তার জীবনের শেষ কর্ম দিবস। রীতি অনুযায়ী ঐদিন সুপ্রিম কোর্ট আইনজীবী সমিতি ও অ্যাটর্নি জেনারেলের কার্যালয় থেকে বিদায়ী প্রধান বিচারপতিকে সংবর্ধনা দেওয়া হয়।",
    "scraped_at": "2025-12-24T23:23:11"
  },
  {
    "url": "https://www.jugantor.com/literature/1044476",
    "title": "তারেক রহমান",
    "publication_date": "2025-12-24T11:19:25+06:00",
    "keywords": "তারেক রহমান,আবদুল হাই শিকদার",
    "body": "তারেকের মতো তারেক ফুটেছে কমলের সরোবরে, জননী খালেদা তুলে দিলো তাঁকে জনতার অন্তরে।\nদেশের শত্রু, জাতির শত্রু ডেকে আনে সন্ধ্যা, চালায় নানান ষড়যন্ত্র দেশকে করতে বন্ধ্যা।\nসেই সে জ্বালার বিরুদ্ধে দাঁড়ায় নতুন কালের তারেক, বাংলাদেশের আকাশ থেকে দূর করে উদ্বেগ।\nতারেক মানে নতুন পৃথিবী, নতুন সম্ভাবনা, তারেক মানে আগামী দিনের সোনালি আলোর কণা।\nতারেক করেছে স্পেন জয়, তারেক করে না ভয়, তারেকের হাতে হবে নিশ্চয় অকল্যাণের ক্ষয়।\nতারেকের হাতে জিয়ার নিশান, খালেদার স্নেহমায়া, তারেকের মুখে ফুটে আছে দেখো বাংলাদেশের ছায়া।\nলেখক: সম্পাদক, দৈনিক যুগান্তর",
    "scraped_at": "2025-12-24T23:23:12"
  },
  {
    "url": "https://www.jugantor.com/entertainment/1044475",
    "title": "অস্তিত্ব টিকিয়ে রাখা নারীর রহস্যময়ী গল্পে কিয়ারা",
    "publication_date": "2025-12-24T11:10:10+06:00",
    "keywords": "কিয়ারা আদভানি,অভিনেত্রী",
    "body": "দক্ষিণী সিনেমা ইন্ডাস্ট্রির জনপ্রিয় অভিনেত্রী কিয়ারা আদভানি চলতি বছরের ১৫ জুলাই সন্তানের মা হয়েছেন। মা হওয়ার আগে অন্তঃসত্ত্বা অবস্থায় শুটিং চালিয়ে গেছেন তিনি। এমনকি গর্ভাবস্থার শেষ পর্যায়ে এসে স্ফীতোদরসহ মেট গালার মঞ্চেও হাজির হয়েছিলেন অভিনেত্রী। জন্মের আগে ও পরে— সারাক্ষণ মেয়ে সরায়াহকে নিয়েই যেন ছিলেন। অন্তঃসত্ত্বা অবস্থায় রীতিমতো মেয়ের সঙ্গে কথা বলতেন কিয়ারা আদভানি।\nঅভিনেত্রী বলেন, শুটিংয়ে অনেক সময় আবেগতাড়িত হয়ে পড়তাম। তারপর ভ্যানিটি ভ্যানে ঢুকে পেটটা ধরে ওকে আশ্বস্ত করতাম যে, তোমার মা একদম ঠিক আছে। গোটাটাই অভিনয়। তিনি বলেন, জন্মের পরে মেয়েকে গোসল করানো থেকে তার পরিচর্যা— প্রতিটা সময় ভীষণ উপভোগ করেছেন তিনি। যদিও সন্তান জন্মের পর কর্মজীবনে ভারসাম্য বজায় রাখতে বিশেষ কোনো অসুবিধা হয় না।\nকিয়ারার সন্তান ভূমিষ্ঠ হওয়ার পর মুক্তি পায় ‘ওয়ার ২’ সিনেমাটি। যদিও অন্তঃসত্ত্বা অবস্থায় তিনি দক্ষিণী তারকা যশের সঙ্গে ‘টক্সিক’ সিনেমা র কাজ শুরু করেছেন। ড্রাগ মাফিয়াদের প্রেক্ষাপটে তৈরি এই অ্যাকশন ছবি। যদিও এ সিনেমায় কাজ করার কথা ছিল কারিনা কাপুরের। কিন্তু পরে কারিনা সরে দাঁড়ালে কিয়ারাকে চূড়ান্ত করা হয়।\nসম্প্রতি ‘টক্সিক’ সিনেমা নিয়ে একটি বিবৃতি জারি করা হয়েছে নির্মাতাদের তরফে। স্বাভাবিকভাবেই ‘কেজিএফ’খ্যাত যশকে নিয়ে উন্মাদনা দর্শকমহলে। ফলে নির্মাতারা বিবৃতিতে বলেন, ‘টক্সিক’ সিনেমা ঘিরে অনুরাগীদের মধ্যে যে উত্তেজনা তৈরি হয়েছে, তা সত্যিই প্রশংসনীয়। কিন্তু অনুমানের ভিত্তিতে সিনেমা সম্পর্কে কোনো তথ্য ছড়াবেন না।",
    "scraped_at": "2025-12-24T23:23:13"
  },
  {
    "url": "https://www.jugantor.com/economics/1044474",
    "title": "আজকের স্বর্ণের দাম: ২৪ ডিসেম্বর ২০২৫",
    "publication_date": "2025-12-24T10:55:56+06:00",
    "keywords": "স্বর্ণ,স্বর্ণের দাম",
    "body": "দেশের বাজারে ভরিতে ৪ হাজার ১৯৯ টাকা বাড়িয়ে স্বর্ণের নতুন নির্ধারণ করেছে বাংলাদেশ জুয়েলার্স অ্যাসোসিয়েশন (বাজুস)। দেশের ইতিহাসে মূল্যবান এই ধাতুর সর্বোচ্চ দাম হয়েছে এবার।\nমঙ্গলবার (২৩ ডিসেম্বর) রাতে এক বিজ্ঞপ্তিতে এ তথ্য জানিয়েছে বাজুস। বুধবার (২৪ ডিসেম্বর) থেকে নতুন এ দাম কার্যকর হয়েছে।\nবিজ্ঞপ্তিতে বলা হয়, স্থানীয় বাজারে তেজাবি স্বর্ণের (পিওর গোল্ড) মূল্য বেড়েছে। ফলে সার্বিক পরিস্থিতি বিবেচনায় স্বর্ণের নতুন দাম নির্ধারণ করা হয়েছে।\nনতুন দাম অনুযায়ী, দেশের বাজারে প্রতি ভরি (১১.৬৬৪ গ্রাম) ২২ ক্যারেটের স্বর্ণের দাম পড়বে ২ লাখ ২৬ হাজার ২৮২ টাকা। এছাড়া ২১ ক্যারেটের প্রতি ভরি ২ লাখ ১৬ হাজার ১৭ টাকা, ১৮ ক্যারেটের প্রতি ভরি ১ লাখ ৮৫ হাজার ১৬৬ টাকা এবং সনাতন পদ্ধতির প্রতি ভরি স্বর্ণের দাম ১ লাখ ৫৪ হাজার ৩১৫ টাকা নির্ধারণ করা হয়েছে।\nএদিকে, বিজ্ঞপ্তিতে বাজুস আরও জানায়, স্বর্ণের বিক্রয়মূল্যের সঙ্গে আবশ্যিকভাবে সরকার-নির্ধারিত ৫ শতাংশ ভ্যাট ও বাজুস-নির্ধারিত ন্যূনতম মজুরি ৬ শতাংশ যুক্ত করতে হবে। তবে গহনার ডিজাইন ও মানভেদে মজুরির তারতম্য হতে পারে।\nস্বর্ণের দাম বাড়ানোর সঙ্গে এবার বাড়ানো রয়েছে রুপার দামও। ভরিতে ১৭৫ টাকা বাড়িয়ে ২২ ক্যারেটের এক ভরি রুপার দাম নির্ধারণ করা হয়েছে ৫ হাজার ১৩২ টাকা।\nএছাড়া ২১ ক্যারেটের প্রতি ভরি ৪ হাজার ৮৯৯ টাকা, ১৮ ক্যারেটের প্রতি ভরি ৪ হাজার ১৯৯ টাকা এবং সনাতন পদ্ধতির প্রতি ভরি রুপার দাম নির্ধারণ করা হয়েছে ৩ হাজার ১৪৯ টাকা।",
    "scraped_at": "2025-12-24T23:23:14"
  },
  {
    "url": "https://www.jugantor.com/international/1044473",
    "title": "পাকিস্তানের সেনাপ্রধানকে আজীবন দায়মুক্তি, যা বললেন মুফতি তাকি উসমানি",
    "publication_date": "2025-12-24T10:51:21+06:00",
    "keywords": "পাকিস্তান,সেনাপ্রধান",
    "body": "সংবিধান সংশোধন করে সেনাপ্রধান আসিম মুনিরকে আজীবন যেকোনো অপরাধ বা প্রশাসনিক অভিযোগের ক্ষেত্রে আইনগত দায়বদ্ধতা থেকে মুক্তির তীব্র সমালোচনা করেছেন বিশ্বখ্যাত ইসলামী স্কলার ও পাকিস্তানের বরেণ্য আলেম মুফতি তাকি উসমানি।\nতিনি বলেছেন, ইসলামে কোন ব্যক্তি, তার পদ যত বড় হোক না কেন, কোনো সময় বিচারিক কার্যক্রমের ঊর্ধ্বে থাকতে পারে না।\nসোমবার রাতে করাচিতে মজলিসে ইত্তেহাদে উম্মাত পাকিস্তানের এক পরামর্শমূলক সভায় মুফতি তাকি উসমানি এসব কথা বলেন। দেশটির সর্বমতের আলেমদের নিয়ে এ বৈঠক অনুষ্ঠিত হয়েছিল।\nবিশ্বখ্যাত এই ইসলামী স্কলার বলেন, আরোপিত ২৭তম সংশোধনীতে যেটি কুরআন-সুন্নাহর সঙ্গে সবচেয়ে বেশি সাংঘর্ষিক- তা  হলো রাষ্ট্রপতি এবং সেনাবাহিনীর সম্মানসূচক পদগুলো, যেমন ফিল্ড মার্শাল এবং যে দুটি নতুন পদ তৈরি করা হয়েছে; সেগুলো যেকোনো ধরনের দণ্ডবিধি আইনের আওতায় ও যেকোনো ফৌজদারি আইনের অধীনে তাদের বিরুদ্ধে আজীবন কোনো মামলা দায়ের করা যাবে না। এবং তাদের বিরুদ্ধে কোনো ব্যবস্থাও নেওয়া যাবে না।\nএই সংশোধনী এমন একটি পদক্ষেপ; অন্তত আমার জানা মতে বিশ্বের কোনো সংবিধানে যার কোনো নজির নেই।\nআরও পড়ুনআরও পড়ুনসংবিধান বদলে সেনাপ্রধানকে গ্রেফতার ও বিচার থেকে আজীবন দায়মুক্তি দিল পাকিস্তান\nমুফতি তাকি উসমানি বলেন, সাধারণত আমরা দেখি যে, পাকিস্তানের ১৯৭৩ সালের সংবিধানে রাষ্ট্রপতিকে যে সুরক্ষা দেওয়া হয়েছিল, সেটিও আমাদের দৃষ্টিতে আপত্তিকর ছিল এবং আমাদের সেই আপত্তি নথিভুক্ত করা আছে। কিন্তু তাতেও এমন বিধান ছিল যে, রাষ্ট্রপতির দায়িত্ব পালনকালে যদি কোনো দণ্ডবিধিমূলক মামলা চালু থাকে, তবে রাষ্ট্রপতির মেয়াদকালে তার বিরুদ্ধে সেই মামলা চলত না। কিন্তু সব সাক্ষ্য-প্রমাণ রেকর্ড করে রাখা হতো। যখন তিনি রাষ্ট্রপতির পদ থেকে অব্যাহতি পেতেন, তখন সেই অপরাধ অনুযায়ী তার বিরুদ্ধে মামলা চালানো যেত।\nআর গোটা দুনিয়ার নিয়মও এমনই। কিন্তু আমাদের এই ২৭তম সংশোধনীতে তাকে আজীবন দায়মুক্তি দিয়ে দেওয়া হয়েছে।\nতিনি বলেন, পবিত্র কুরআন, খোলাফায়ে রাশেদীনের আমল, এমনকি নবী করীমের (সা.) আমল, ইসলামী শিক্ষা এবং ন্যায়বিচার; সব দিক থেকেই এই সংশোধনী অত্যন্ত দুঃখজনক।\nউল্লেখ্য, পাকিস্তানের সেনাপ্রধান ফিল্ড মার্শাল আসিম মুনিরকে গ্রেফতার ও বিচার থেকে আজীবন দায়মুক্তি দেওয়া হয়েছে। সমালোচকরা বলছে, এই পদক্ষেপের ফলে দেশটিতে স্বৈরতন্ত্রের পথ আরও প্রশস্ত হয়েছে।",
    "scraped_at": "2025-12-24T23:23:16"
  },
  {
    "url": "https://www.jugantor.com/country-news/1044472",
    "title": "সৈয়দপুরে বইছে হিমেল হাওয়া, বিপাকে খেটে খাওয়া মানুষ",
    "publication_date": "2025-12-24T10:30:12+06:00",
    "keywords": "শীত,সৈয়দপুর",
    "body": "ঘন কুয়াশার চাদরে ঢাকা পড়েছে সৈয়দপুর। বইছে হিমেল হাওয়া। শীতে জবুথবু অবস্থায় সৈয়দপুরসহ নীলফামারীর জনপদ।\nবুধবার (২৪ ডিসেম্বর ) সকাল ৮টায় সৈয়দপুর বিমানবন্দর আবহাওয়া পর্যবেক্ষণ কেন্দ্রে সর্বনিম্ন তাপমাত্রা রেকর্ড করেছে ১২ ডিগ্রি সেলসিয়াস।\nঘন কুয়াশা আর শীতের তীব্রতা থাকায় বিপাকে পড়ছেন সাধারণ মানুষ। বিশেষ করে দিনমজুর খেটে খাওয়া সাধারণ মানুষ পড়েছেন চরম ভোগান্তিতে। শীতের কারণে প্রধান সড়ক, মাঠ-ঘাট প্রায় ফাঁকা। ফসলের ক্ষেতে কাজ করতে তেমন একটা দেখা যায়নি দিনমজুরদের।\nউপজেলার বোতলাগাড়ী ইউনিয়নে রফিকুল ইসলাম নামের এক কৃষক বলেন, প্রচন্ড কুয়াশা আর শীতের কারণে কাজ করা যাচ্ছে না। ঘর থেকে বের হওয়াই খুব কষ্টকর হয়ে পড়েছে। যেভাবে কুয়াশা পড়ছে, তাতে মনে হচ্ছে যে, বৃষ্টি পড়ছে। বাইরে বের হলেই হাত-পা ঠান্ডা হয়ে আসছে।\nশহরের বিমানবন্দর সড়ক সংলগ্ন দারুলউলুম মাদ্রাসা মোড়ের রিকশা চালক কাল্লু বলেন, ঘন কুয়াশার কারণে সকাল ৮টা পর্যন্ত সামনে ঠিকমতো দেখা যাচ্ছে না। ঠান্ডায় হাত পা অবশ হয়ে আসছে। কিন্তু করার কিছুই নাই, রিকশা না চালালে স্ত্রী ও বাচ্চাদের না খেয়ে থাকতে হবে। তাই বাধ্য হয়েই রিকশা নিয়ে বের হয়েছি।\nএকই এলাকার চা বিক্রেতা জিয়া বলেন, সকাল থেকেই যে পরিমাণ কুয়াশা আর শীত, তাতে বাইরে বের হাওয়াই কষ্টকর। সকালে ক্রেতা একদম কম। শুধু মাত্র মাদ্রাসার শিক্ষার্থীরা নাস্তা খাবে বলেই হোটেল খুলে বসে আছি। ঠান্ডায় বসে থাকা খুবই কষ্টকর।আরও পড়ুনআরও পড়ুনঘন কুয়াশায় পাটুরিয়া–দৌলতদিয়া নৌরুটে ফেরি চলাচল বন্ধ\nসকালে সড়ক পরিষ্কার করতে আসা বেবি নামের এক মধ্য বয়সি নারী বলেন, সামনে নাকি এমপি নির্বাচন। প্রার্থীরা ভোটারের দ্বারেদ্বারে যাচ্ছেন ভোট চাওয়ার জন্য। কিন্তু গরীব অসহায় পরিবাররা যে শীতে জুবুথুবু অবস্থায় কাহিল, তা তারা দেখতে পাচ্ছেন না। গরীব অসহায় পরিবাররা শীত নিবারনের জন্য কম্বল চেয়ে ও পাচ্ছেন না। অথচ প্রার্থীরা ভোট চাইছেন ঠিকই।\nতিনি বলেন, গরীবের ভোটের সঙ্গে প্রার্থীদের সম্পর্ক। শীতে কাহিল হওয়া মানুষদের শীত নিবারনে যে কম্বল দিতে হয় তা তারা ভুলেই যান।\nসৈয়দপুর আবহাওয়া অফিসের ভারপ্রাপ্ত কর্মকর্তা লোকমান হাকিম বলেন, গত ৪-৫ দিন ধরেই সৈয়দপুরের তাপমাত্রা ১২ দশমিক ৪ থেকে ১৩ ডিগ্রি সেলসিয়াসে ওঠা-নামা করছে। সেই সঙ্গে কুয়াশা ও হিমেল হাওয়া অব্যাহত রয়েছে। আগামীতে সৈয়দপুরসহ নীলফামারীতে তাপমাত্রা ১০ ডিগ্রি সেলসিয়াসের নিচে নামতে পারে বলে আশংকা করা হচ্ছে।",
    "scraped_at": "2025-12-24T23:23:18"
  },
  {
    "url": "https://www.jugantor.com/country-news/1044471",
    "title": "ঘন কুয়াশায় পাটুরিয়া–দৌলতদিয়া নৌরুটে ফেরি চলাচল বন্ধ",
    "publication_date": "2025-12-24T10:26:44+06:00",
    "keywords": "ফেরি পারাপার,মানিকগঞ্জ",
    "body": "ঘন কুয়াশার দাপটে দেশের দক্ষিণাঞ্চলের অন্যতম ব্যস্ত নৌরুট পাটুরিয়া–দৌলতদিয়ায় ফেরি চলাচল পুরোপুরি বন্ধ হয়ে গেছে।\nবুধবার (২৪ ডিসেম্বর) সকাল সোয়া ৬টা থেকে নিরাপত্তাজনিত কারণে ফেরি সার্ভিস স্থগিত রাখায় উভয় ঘাটে শত শত যানবাহন আটকা পড়েছে, চরম ভোগান্তিতে পড়েছেন যাত্রী ও চালকরা।\nবাংলাদেশ নৌ পরিবহন করপোরেশন (বিআইডব্লিউটিসি) আরিচা এরিয়া অফিসের উপ-মহাব্যবস্থাপক (ডিজিএম) আব্দুস সালাম যুগান্তরকে জানান, দুর্ঘটনার আশঙ্কা থাকায় ফেরি মাস্টারদের সিদ্ধান্তে সাময়িকভাবে সব ধরনের ফেরি চলাচল বন্ধ রাখা হয়েছে।\nফেরি সেক্টরের দায়িত্বশীল কর্মকর্তারা জানান, কুয়াশার ঘনত্ব এতটাই বেশি ছিল যে ফেরির ব্রিজ থেকে নিকটবর্তী কোনো বস্তুই স্পষ্ট দেখা যাচ্ছিল না। ফলে যাত্রী ও নৌযানের নিরাপত্তা নিশ্চিত করতেই ফেরি চলাচল বন্ধ রাখার সিদ্ধান্ত নেওয়া হয়।\nবিআইডব্লিউটিসি সূত্র জানায়, পাটুরিয়া প্রান্তের ৩ নম্বর ঘাটে রো-রো ফেরি শাহ পরান ও কেরামত আলী যানবাহন বোঝাই অবস্থায় নোঙর করে রয়েছে। একই প্রান্তের ৪ নম্বর ঘাটে রো-রো ফেরি খান জাহান আলী ও বীরশ্রেষ্ঠ রুহুল আমিন আটকে আছে।\nঅপরদিকে দৌলতদিয়া প্রান্তের ৩ নম্বর ঘাটে রো-রো ফেরি বিএস ডা. গোলাম মাওলা, ৪ নম্বর ঘাটে ফেরি বাইগার, ৫ নম্বর ঘাটে ফেরি ঢাকা এবং ৭ নম্বর ঘাটে রো-রো ফেরি শাহ মখদুম, ভাষা শহীদ বরকত ও ইউটিলিটি ফেরি হাসনাহেনা যানবাহনসহ নোঙর করে রয়েছে।আরও পড়ুনআরও পড়ুনগণতান্ত্রিক অধিকার আদায়ে ফ্যাসিবাদের বিরুদ্ধে সোচ্চার তারেক রহমান: নাছির\nতবে ফেরি কর্তৃপক্ষ জানিয়েছে, মাঝনদীতে কোনো ফেরি আটকে নেই, ফলে বড় ধরনের দুর্ঘটনার ঝুঁকি তৈরি হয়নি।\nফেরি চলাচল বন্ধ থাকায় ঢাকা থেকে খুলনা, বরিশালসহ দক্ষিণাঞ্চলের বিভিন্ন জেলার সঙ্গে সড়ক যোগাযোগ কার্যত অচল হয়ে পড়েছে। ঘাট এলাকায় পণ্যবাহী ট্রাকের দীর্ঘ সারি তৈরি হয়েছে।\nবিআইডব্লিউটিসি কর্তৃপক্ষ জানায়, এটি প্রাকৃতিক কারণে সৃষ্ট সাময়িক সমস্যা। কুয়াশার ঘনত্ব কমে দৃশ্যমানতা স্বাভাবিক হলে তাৎক্ষণিকভাবে ফেরি সার্ভিস পুনরায় চালু করা হবে।",
    "scraped_at": "2025-12-24T23:23:19"
  },
  {
    "url": "https://www.jugantor.com/international/1044470",
    "title": "যুক্তরাষ্ট্রে নার্সিং হোমে বিস্ফোরণ, নিহত ২",
    "publication_date": "2025-12-24T10:25:25+06:00",
    "keywords": "যুক্তরাষ্ট্র",
    "body": "যুক্তরাষ্ট্রের পূর্বাঞ্চলীয় পেনসিলভানিয়া অঙ্গরাজ্যে একটি নার্সিং হোমে ভয়াবহ বিস্ফোরণে অন্তত দুজন নিহত হয়েছেন। এছাড়া এ ঘটনায় এখনো কয়েকজন কয়েকজন নিখোঁজ রয়েছেন বলে জানিয়েছেন অঙ্গরাজ্যটির গভর্নর। খবরটিআরটি ওয়ার্ল্ডের।\nফিলাডেলফিয়ার উত্তরে বাকস কাউন্টির কর্তৃপক্ষ জানিয়েছে, সিলভার লেক নার্সিং হোমে গ্যাস লিক থেকে এই বিস্ফোরণ ঘটতে পারে। এতে ভবনের একাংশ ধসে পড়ে এবং আগুনে পুড়ে যাওয়ার সময় ভেতরে থাকা অনেক বাসিন্দা আটকা পড়েন।\nসংবাদ সম্মেলনে গভর্নর জশ শ্যাপিরো বলেন, ‘এই মুহূর্তে অন্তত দুজনের মৃত্যু হয়েছে বলে নিশ্চিত হওয়া গেছে। এখনও কয়েকজন নিখোঁজ আছেন।’\nতিনি দ্রুততার সঙ্গে উদ্ধার তৎপরতা চালানোর জন্য প্রথম সাড়াদানকারীদের প্রশংসা করেন। তিনি বলেন, দমকলকর্মীরা ‘আক্ষরিক অর্থেই মই বেয়ে উঠে ভেতরে ঢুকে বাসিন্দাদের পুলিশ সদস্যদের হাতে তুলে দিচ্ছিলেন। আর পুলিশ সদস্যরা কখনো কখনো একসঙ্গে দুজনকে কোলে করে নিরাপদ স্থানে নিয়ে যাচ্ছিলেন।’\nব্রিস্টল টাউনশিপ ফায়ার চিফ কেভিন ডিপোলিতো জানান, ঘটনাস্থলে পৌঁছে তারা ‘তীব্র গ্যাসের গন্ধ’ পান।\nআরও পড়ুনআরও পড়ুনভেনেজুয়েলার উপকূলে দ্বিতীয় তেলবাহী ট্যাংকার জব্দ যুক্তরাষ্ট্রের\nতিনি বলেন, ‘বিস্ফোরণের সময় ভবনের বড় অংশ ধসে পড়ে, প্রথম তলার কিছু অংশ বেসমেন্টে ধসে যায় এবং ভেতরে মানুষ আটকা পড়ে।’\nতিনি আরও জানান, জানালা, দরজা, সিঁড়ি ও লিফটের শ্যাফট দিয়েও বাসিন্দাদের উদ্ধার করা হয়েছে।\nডিপোলিতো জানান, এখনো পাঁচজনের খোঁজ পাওয়া যায়নি, তবে এই সংখ্যা প্রাথমিক।\nতিনি বলেন, ‘ভবন পুরোপুরি খালি কি না নিশ্চিত না হওয়া পর্যন্ত আমরা উদ্ধার তৎপরতা চালিয়ে যাব।’\nগভর্নর শ্যাপিরো জানান, চলতি মাসেই নার্সিং হোমটির মালিকানা পরিবর্তন হয়েছে। তিনি বলেন, রাজ্যের স্বাস্থ্য পরিদর্শকরা ১০ ডিসেম্বর প্রতিষ্ঠানটি পরিদর্শন করে কর্মীদের সঙ্গে বৈঠক করেন এবং কার্যক্রমের মান উন্নয়নের একটি পরিকল্পনা তৈরি করেন।",
    "scraped_at": "2025-12-24T23:23:21"
  },
  {
    "url": "https://www.jugantor.com/country-news/1044469",
    "title": "গণতান্ত্রিক অধিকার আদায়ে ফ্যাসিবাদের বিরুদ্ধে সোচ্চার তারেক রহমান: নাছির",
    "publication_date": "2025-12-24T10:21:47+06:00",
    "keywords": "ছাত্রদল,তারেক রহমান,নোয়াখালী",
    "body": "গত ১৫ বছরের ফ্যাসিবাদ থেকে দেশের মানুষের গণতন্ত্রিক ও নাগরিক অধিকার প্রতিষ্ঠার প্রশ্নে বিএনপির ভারপ্রাপ্ত চেয়ারম্যান তারেক রহমান সোচ্চার ভূমিকা রেখে আসছেন বলে মন্তব্য করেছেন জাতীয়তাবাদী ছাত্রদলের কেন্দ্রীয় সাধারণ সম্পাদক নাছির উদ্দীন।\nমঙ্গলবার (২৩ ডিসেম্বর) বিকালে নোয়াখালীর সুবর্ণচর উপজেলায় আয়োজিত ‘বীর মুক্তিযোদ্ধা শহীদ জিয়া স্মৃতি ক্রিকেট প্রীতি ম্যাচ–২০২৫’ অনুষ্ঠানে প্রধান অতিথির বক্তব্যে তিনি এসব কথা বলেন।\nসৈকত সরকারি কলেজ মাঠে অনুষ্ঠিত এই প্রীতি ম্যাচের আয়োজন করে সদর ও সুবর্ণচর উপজেলা ছাত্রদল।\nনাছির উদ্দিন বলেন, তারেক রহমানের আগামী ২৫ ডিসেম্বর দেশে ফেরাকে কেন্দ্র করে ইতোমধ্যে প্রয়োজনীয় সব প্রস্তুতি সম্পন্ন হয়েছে।\nতিনি বলেন, শুধু বিএনপির নেতাকর্মীরাই নয়, ভিন্ন রাজনৈতিক মতের মানুষ এবং সাধারণ জনগণও মনে করছেন তারেক রহমানের দেশে ফেরা একটি গুরুত্বপূর্ণ ও ঐতিহাসিক ঘটনা। ঢাকায় বিপুলসংখ্যক মানুষ তাকে স্বাগত জানাতে প্রস্তুত রয়েছে।\nঅনুষ্ঠানে বক্তব্য দিতে গিয়ে ওসমান হাদির প্রসঙ্গ টেনে নাছির বলেন, ওসমান হাদির সঙ্গে তাদের ঘনিষ্ঠ সম্পর্ক ছিল। তিনি বিশ্বাস করতেন, গণতন্ত্র চর্চার মাধ্যমেই একটি দেশ এগিয়ে যায়। তার হত্যাকাণ্ডে জড়িতদের দৃষ্টান্তমূলক শাস্তি নিশ্চিত করার দাবি জানান তিনি।আরও পড়ুনআরও পড়ুনবিএনপির বঞ্চিতরাও নিলেন মনোনয়নপত্র\nগণমাধ্যমের স্বাধীনতা নিয়েও উদ্বেগ প্রকাশ করেন ছাত্রদল নেতা। তিনি বলেন, ওসমান হাদি জীবিত থাকাকালে গণমাধ্যমের ওপর যে কোনো হামলার বিরুদ্ধে প্রতিবাদ করেছিলেন। অথচ বর্তমানে একটি পক্ষ পরিকল্পিতভাবে দেশকে অস্থিতিশীল করতে গণমাধ্যমের ওপর হামলা চালাচ্ছে, যা গণতন্ত্রের জন্য হুমকিস্বরূপ।\nস্বরাষ্ট্র মন্ত্রণালয় প্রসঙ্গে নাছির উদ্দিন নাছির বলেন, একটি পক্ষ শুধু স্বরাষ্ট্র উপদেষ্টার পদত্যাগ দাবি করলেও বাস্তবে স্বরাষ্ট্র মন্ত্রণালয়ের দায়িত্ব একাধিক ব্যক্তি পালন করছেন। প্রধান উপদেষ্টার এক বিশেষ সহকারীও গুরুত্বপূর্ণ কার্যক্রম পরিচালনা করছেন বলে উল্লেখ করে তিনি বলেন, তাহলে শুধু একজনের পদত্যাগ কেন চাওয়া হচ্ছে—এই প্রশ্নের জবাব জাতি জানতে চায়।\nখেলায় ‘তারুণ্যের সুবর্ণচর’ ও ‘অদম্য সদর’ নামে দুটি দল অংশ নেয়। প্রতিদ্বন্দ্বিতাপূর্ণ ম্যাচে ‘তারুণ্যের সুবর্ণচর’ দল জয় লাভ করে। খেলাকে কেন্দ্র করে মাঠে রাজনৈতিক, সামাজিক ও ক্রীড়াঙ্গনের ব্যক্তিসহ বিপুলসংখ্যক দর্শকের উপস্থিতিতে উৎসবমুখর পরিবেশ সৃষ্টি হয়।",
    "scraped_at": "2025-12-24T23:23:23"
  },
  {
    "url": "https://www.jugantor.com/politics/1044468",
    "title": "শেষ হচ্ছে অপেক্ষা, ঐতিহাসিক মুহূর্তের সাক্ষী হতে ঢাকায় আসছেন নেতাকর্মীরা",
    "publication_date": "2025-12-24T10:01:34+06:00",
    "keywords": "বিএনপি,তারেক রহমান",
    "body": "২০০৮ সালের ১১ সেপ্টেম্বর থেকে ২০২৫ সালের ২৫ ডিসেম্বর দীর্ঘ ১৭ বছরের বেশি সময় নির্বাসিত জীবন শেষে বৃহস্পতিবার দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তাকে সংবর্ধনা দিতে ইতিহাস গড়ার অপেক্ষায় রয়েছে বিএনপি।\nদলটি প্রত্যাশা করছে, সংবর্ধনাকে কেন্দ্র করে রাজধানীতে ৫০ লাখ মানুষের সমাগম ঘটবে। বিএনপির শীর্ষ এই নেতাকে স্বাগত জানাতে মঙ্গলবার থেকেই ঢাকায় আসতে শুরু করেছেন ৬৩ জেলার নেতাকর্মী ও সমর্থকরা। বাংলাদেশ বিমানের নিয়মিত ফ্লাইটে দুপুর ১২টায় হযরত শাহজালাল (রহ.) আন্তর্জাতিক বিমানবন্দরে অবতরণের কথা রয়েছে তার।\nবিএনপির পক্ষ থেকে জানানো হয়, বিমানবন্দর থেকে সরাসরি কুড়িল বিশ্বরোডসংলগ্ন তিনশ ফিটে প্রথমে সংবর্ধনা অনুষ্ঠানে যোগ দেবেন তারেক রহমান। এরপর এভারকেয়ার হাসপাতালে চিকিৎসাধীন তার মা ও বিএনপি চেয়ারপারসন খালেদা জিয়াকে দেখতে যাবেন তিনি। পরে গুলশান অ্যাভিনিউর ১৯৬ নম্বর বাসায় উঠবেন তারেক রহমান। এই বাসার পাশেই ভাড়া করা বাসা ‘ফিরোজা’য় থাকেন সাবেক প্রধানমন্ত্রী খালেদা জিয়া।\nবিএনপির ভারপ্রাপ্ত চেয়ারম্যানের সঙ্গে তার সহধর্মিণী ডা. জোবাইদা রহমান এবং মেয়ে ব্যারিস্টার জাইমা রহমানেরও কাল দেশে ফেরার কথা রয়েছে। মঙ্গলবার বিএনপি চেয়ারপারসন খালেদা জিয়াকে নিয়ে স্মৃতিচারণ করে এক আবেগঘন স্ট্যাটাস দিয়েছেন জাইমা রহমান। তিনি লিখেছেন, অনেক বছর পর দেশে ফিরছি। দেশে ফেরা মানে আবেগ আর অনুভূতির এক অনন্য সংমিশ্রণ। দেশে ফিরে ইনশাআল্লাহ, আমি ‘দাদু’র পাশে থাকতে চাই। এদিকে বিশেষ কার্যক্রম ও নিরাপত্তাজনিত কারণে আজ (বুধবার) সন্ধ্যা ৬টা থেকে পরবর্তী ২৪ ঘণ্টা হযরত শাহজালাল (রহ.) আন্তর্জাতিক বিমানবন্দরে যাত্রী ছাড়া অন্য দর্শনার্থী প্রবেশ নিষিদ্ধ করা হয়েছে। আগামীকাল (বৃহস্পতিবার) হযরত শাহজালাল (রহ.) আন্তর্জাতিক বিমানবন্দর ও এর আশপাশের সড়কে তীব্র যানজটের আশঙ্কায় হাতে পর্যাপ্ত সময় নিয়ে যাত্রীদের বিমানবন্দরে পৌঁছানোর অনুরোধ জানিয়েছে বিমান বাংলাদেশ এয়ারলাইন্স।\nওয়ান-ইলেভেনের সময় প্রায় ১৮ মাস কারান্তরীণ থাকার পর ২০০৮ সালের ৩ সেপ্টেম্বর মুক্তি পান বিএনপির ভারপ্রাপ্ত চেয়ারম্যান তারেক রহমান। ওই বছরের ১১ সেপ্টেম্বর তিনি উন্নত চিকিৎসার জন্য সপরিবারে যুক্তরাজ্যে যান।\n৫০ লাখ মানুষ সমাগমের প্রত্যাশা, তিনশ ফিটের সংবর্ধনাস্থল প্রস্তুত\nতারেক রহমানকে সংবর্ধনা দিতে রাজধানীর তিনশ ফিট এলাকায় বিশাল মঞ্চ তৈরির কাজ প্রায় শেষ পর্যায়ে রয়েছে। বিশ্বরোডে পূর্বাচলমুখী ৩০০ ফিট সড়কের একটি অংশজুড়ে তৈরি করা হচ্ছে এই মঞ্চ। মঙ্গলবার দুপুরে সংবর্ধনা মঞ্চের কাজের অগ্রগতি পরিদর্শনে যান তারেক রহমানের স্বদেশ প্রত্যাবর্তন উপলক্ষ্যে অভ্যর্থনা কমিটির সদস্য সচিব ও বিএনপির সিনিয়র যুগ্ম মহাসচিব রুহুল কবির রিজভী?। এ সময় তিনি বলেন, দীর্ঘ ১৭ বছরের পর বৃহস্পতিবার দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তার সংবর্ধনায় মানুষের মহামিলন হবে। অর্ধকোটি মানুষের উপস্থিতি হবে বলে আশাবাদ ব্যক্ত করেন রিজভী আহমেদ।\nতিনি আরও জানান, দেশে পৌঁছানোর পর তারেক রহমান প্রথমে সংবর্ধনা অনুষ্ঠানে যোগ দেবেন। এরপর এভারকেয়ার হাসপাতালে গিয়ে তার মা ও বিএনপি চেয়ারপারসন খালেদা জিয়াকে দেখতে যাবেন।\nব্যাপক নিরাপত্তা ব্যবস্থা : নিরাপত্তা প্রসঙ্গে রুহুল কবির রিজভী জানান, অনুষ্ঠানের নিরাপত্তা নিশ্চিত করতে সরকারের পাশাপাশি বিএনপির পক্ষ থেকেও সবরকম ব্যবস্থা নেওয়া হচ্ছে। সরকারও তারেক রহমানের নিরাপত্তা নিয়ে আন্তরিক। দলীয়ভাবেও নেতাকর্মীরা তার নিরাপত্তায় সর্বোচ্চ দায়িত্ব পালন করবেন।\nআরও পড়ুনআরও পড়ুনতারেক রহমানের নিরাপত্তায় ‘কভার্ট অ্যান্ড ওভার্ট’\nনেতাকর্মী ও সাধারণ জনগণের প্রতি আহ্বান জানিয়ে তিনি বলেন, জনসমাগম যত বড়ই হোক, সবাইকে শান্তিপূর্ণভাবে অবস্থান করতে হবে। রাস্তার দুপাশে দাঁড়িয়ে প্রিয় নেতাকে শুভেচ্ছা জানাবেন। কোনো বিশৃঙ্খলা বা অরাজকতা করা যাবে না। বিএনপির ভারপ্রাপ্ত চেয়ারম্যান তার মাকে দেখে বাসায় পৌঁছানো পর্যন্ত সবাই শৃঙ্খলার সঙ্গে অবস্থান করবেন।\nবিলবোর্ডে ছেয়ে গেছে রাজধানী\nবিএনপির ভারপ্রাপ্ত চেয়ারম্যান তারেক রহমানকে স্বাগত জানিয়ে ব্যানার-বিলবোর্ডে ছেয়ে গেছে রাজধানী। নেতাকর্মীরা নগরীর প্রধান সড়ক, অলিগলি ও গুরুত্বপূর্ণ মোড়ে ঝুলিয়েছেন ব্যানার, ফেস্টুন, পোস্টার ও বিলবোর্ড। এতে বড় অক্ষরে লেখা-‘লিডার আসছে’, ‘হে বিজয়ী বীর, তোমাকে স্বাগত’ ইত্যাদি। মঙ্গলবার রাজধানীর পল্টন, মৎস্যভবন মোড়, কাকরাইল, মোহাম্মদপুর, কাওরান বাজার, মহাখালী, গুলশান, উত্তরা, বনানী ও বাড্ডাসহ বিভিন্ন স্থান ঘুরে এই চিত্র দেখা গেছে। বিএনপি ও অঙ্গসংগঠনের পক্ষ থেকে লাগানো এসব ব্যানার-বিলবোর্ডে বড় আকারে শোভা পেয়েছে তারেক রহমানের ছবি।\nরাজধানীতে স্বাগত মিছিল\nতারেক রহমানের স্বদেশ প্রত্যাবর্তন উপলক্ষ্যে মঙ্গলবার রাজধানীতে স্বাগত মিছিল করেন বিএনপি এবং এর অঙ্গ ও সহযোগী সংগঠনের নেতাকর্মীরা। বিএনপির সিনিয়র যুগ্ম মহাসচিব রুহুল কবির রিজভী এই মিছিলের নেতৃত্ব দেন। বাংলাদেশ মেডিকেল বিশ্ববিদ্যালয়ের (পিজি হাসপাতাল) বটতলা থেকে শুরু করে শাহবাগ মোড় হয়ে মৎস্যভবনে গিয়ে এই মিছিল শেষ হয়। বিএনপির কেন্দ্রীয় স্বাস্থ্যবিষয়ক সম্পাদক ডা. রফিকুল ইসলাম, ছাত্রদলের কেন্দ্রীয় সহসভাপতি ডা. তৌহিদুর রহমান আউয়ালসহ বিভিন্ন পর্যায়ের নেতাকর্মীরা এতে অংশ নেন।",
    "scraped_at": "2025-12-24T23:23:25"
  },
  {
    "url": "https://www.jugantor.com/campus/1044467",
    "title": "বেতন বাড়ায় প্রাথমিকের প্রধান শিক্ষকরা এখন যত টাকা বেতন পাবেন",
    "publication_date": "2025-12-24T09:53:32+06:00",
    "keywords": "শিক্ষা সংবাদ,প্রাথমিক শিক্ষা",
    "body": "দেশের সকল সরকারি প্রাথমিক বিদ্যালয়ের প্রধান শিক্ষকদের বেতন গ্রেড ১১তম থেকে ১০ম গ্রেডে উন্নীত করে প্রজ্ঞাপন জারি করেছে প্রাথমিক ও গণশিক্ষা মন্ত্রণালয়। সম্প্রতি মন্ত্রণালয়ের বিদ্যালয়-২ শাখা থেকে এ সংক্রান্ত প্রজ্ঞাপনটি জারি করা হয়েছে।\nএতে বলা হয়, প্রাথমিক ও গণশিক্ষা মন্ত্রণালয়ের নিয়ন্ত্রণাধীন সরকারি প্রাথমিক বিদ্যালয়ের প্রধান শিক্ষকের বিদ্যমান বেতন স্কেল-২০১৫ অনুযায়ী বর্তমান গ্রেড-১১ (স্কেল: ১২৫০০-৩০২৩০) থেকে ১০ম গ্রেড (স্কেল: ১৬০০০-৩৮৬৪০) (গেজেটেড কর্মকর্তা)-এ উন্নীত করা হল।\nযথাযথ কর্তৃপক্ষের অনুমোদনক্রমে এ আদেশ জারি করা হলো বলে প্রজ্ঞাপনে উল্লেখ করা হয়। প্রজ্ঞাপন জারির তারিখ হতে এ আদেশ কার্যকর হবে বলেও এতে উল্লেখ করা হয়েছে।\nএত দিন প্রধান শিক্ষকেরা ১১তম গ্রেডে বেতন পেতেন। এই গ্রেড অনুযায়ী প্রধান শিক্ষকদের মূল বেতন শুরু হতো ১২ হাজার ৫০০ টাকা দিয়ে। এর সর্বোচ্চ ধাপ ৩০ হাজার ২৩০ টাকা। এখন প্রধান শিক্ষকদের মূল বেতন শুরু হবে ১৬ হাজার টাকা দিয়ে, যার সর্বোচ্চ ধাপ ৩৮ হাজার ৬৪০ টাকা।\nএর আগে সম্প্রতি সরকারি প্রাথমিক বিদ্যালয়ের ৬৫ হাজার ৫০২ জন প্রধান শিক্ষকের বেতন স্কেল বিদ্যমান ১১তম থেকে বাড়িয়ে ১০ম গ্রেডে উন্নীত করতে জনপ্রশাসন মন্ত্রণালয় এবং অর্থ বিভাগের ব্যয় ব্যবস্থাপনা অনুবিভাগের সম্মতি অনুযায়ী অর্থ বিভাগ সম্মতিজ্ঞাপন করে।\nএছাড়া প্রশাসনিক উন্নয়নসংক্রান্ত সচিব কমিটিও অনুমোদন দেয়। সংশ্লিষ্ট সব ধাপ শেষ করে এখন এ বিষয়ে প্রজ্ঞাপন জারি করল প্রাথমিক ও গণশিক্ষা মন্ত্রণালয়। ১৫ ডিসেম্বরের তারিখে সই করা প্রজ্ঞাপনটি আজ মঙ্গলবার প্রকাশ করা হয়েছে।\nসর্বোচ্চ আদালতের রায়ে প্রধান শিক্ষকদের ১০ম গ্রেডসহ দ্বিতীয় শ্রেণির গেজেটেড কর্মকর্তার পদমর্যাদা দেওয়ার কথা, কিন্তু বিষয়টি আটকে ছিল। দীর্ঘ আইনি লড়াই শেষে গত ২৮ অক্টোবর রিট আবেদনকারী সরকারি প্রাথমিক বিদ্যালয়ের ৪৫ জন প্রধান শিক্ষকের বেতন গ্রেড এক ধাপ বাড়িয়ে ১০ম গ্রেডে উন্নীত করা হয়। পাশাপাশি সব প্রধান শিক্ষক অর্থাৎ ৬৫ হাজার ৫০২ জন প্রধান শিক্ষকের বেতন গ্রেড বাড়ানোর প্রক্রিয়া শুরু করা হয়, যার চূড়ান্ত সিদ্ধান্ত হলো এখন।\nএদিকে বর্তমানে সরকারি প্রাথমিক বিদ্যালয়ের সহকারী শিক্ষকেরা জাতীয় বেতন স্কেলের ১৩তম গ্রেডে আছেন (শুরুর মূল বেতন ১১ হাজার টাকা)। বেতন গ্রেড আপাতত ১১তম করাসহ ৩ দফা দাবি জানিয়েছেন সহকারী শিক্ষকেরা।\nএ বিষয়ে সরকারের অবস্থান হলো সহকারী শিক্ষকদের বেতন গ্রেড ১১তম করার বিষয়ে প্রাথমিক ও গণশিক্ষা মন্ত্রণালয়ের প্রস্তাবটি জাতীয় বেতন কমিশনে পাঠানো হয়েছে, যা বেতন কমিশনের বিবেচনাধীন। কমিশনের সুপারিশ পাওয়ার পর অর্থ বিভাগ এ বিষয়ে প্রয়োজনীয় কার্যক্রম গ্রহণ করবে।\nসারা দেশে সরকারি প্রাথমিক বিদ্যালয় আছে ৬৫ হাজার ৫৬৯টি। এসব বিদ্যালয়ে শিক্ষার্থীর সংখ্যা এক কোটির বেশি। শিক্ষক রয়েছেন পৌনে চার লাখের বেশি। সহকারী শিক্ষকের অনুমোদিত পদ ৩ লাখ ৬৯ হাজার ২১৬টি, বর্তমানে কর্মরত ৩ লাখ ৫২ হাজার ২০৮ জন।",
    "scraped_at": "2025-12-24T23:23:26"
  },
  {
    "url": "https://www.jugantor.com/capital/1044466",
    "title": "ঢাকার যেসব এলাকায় গ্যাস থাকবে না আজ",
    "publication_date": "2025-12-24T09:34:50+06:00",
    "keywords": "গ্যাস,তিতাস গ্যাস",
    "body": "পাইপলাইন স্থানান্তর কাজের জন্য আজ বুধবার রাজধানীর বিভিন্ন এলাকায় গ্যাস সরবরাহ থাকবে না।\nমঙ্গলবার (২৪ ডিসেম্বর) এক সংবাদ বিজ্ঞপ্তিতে এ তথ্য জানিয়েছে তিতাস গ্যাস কর্তৃপক্ষ।\nবিজ্ঞপ্তিতে বলা হয়েছে, মেসার্স ইন্টারকন্টিনেন্টাল, ১ নম্বর মিন্টো রোড, ঢাকার বিতরণ লাইন স্থানান্তরের কাজের কারণে আজ মঙ্গলবার বেলা ১১টা থেকে বিকেল ৪টা পর্যন্ত কাজী নজরুল ইসলাম অ্যাভিনিউ (শাহবাগ থেকে বাংলামটর পর্যন্ত) মহাসড়কের উভয়পাশে থাকা সব শ্রেণির গ্রাহকের গ্যাস সরবরাহ বন্ধ থাকবে।\nএ ছাড়া ওই এলাকায় এবং আশপাশের এলাকায় স্বল্পচাপে গ্যাস সরবরাহ হতে পারে। গ্রাহকদের সাময়িক অসুবিধার জন্য তিতাস গ্যাস কর্তৃপক্ষ আন্তরিকভাবে দুঃখ প্রকাশ করছে।",
    "scraped_at": "2025-12-24T23:23:28"
  },
  {
    "url": "https://www.jugantor.com/national/1044465",
    "title": "সন্ত্রাসীদের দৌড়ের ওপর রাখবেন, নইলে ওরা আপনাদের দৌড়ের ওপর রাখবে",
    "publication_date": "2025-12-24T09:33:05+06:00",
    "keywords": "ত্রয়োদশ সংসদ নির্বাচন,ইসি",
    "body": "জাতীয় নির্বাচন সামনে রেখে বিভিন্ন এলাকার সন্ত্রাসীদের দৌড়ের ওপর রাখার নির্দেশনা দিয়ে ডিসি-এসপিদের উদ্দেশে নির্বাচন কমিশনার (ইসি) ব্রিগেডিয়ার জেনারেল (অব.) আবুল ফজল মো. সানাউল্লাহ বলেছেন, সন্ত্রাসীদের এলাকাছাড়া করতে হবে। তাদের দৌড়ের ওপর রাখতে হবে। তা না হলে ওরা আপনাদের দৌড়ের ওপর রাখবে।\nমঙ্গলবার (২৩ ডিসেম্বর) রাজধানীর আগারগাঁওয়ে নির্বাচন ভবন অডিটোরিয়ামে ডিসি-এসপি, বিভাগীয় কমিশনার ও আঞ্চলিক নির্বাচন কর্মকর্তাদের সঙ্গে মতবিনিময় সভায় তিনি এসব কথা বলেন। সভার শুরুতে প্রধান নির্বাচন কমিশনার (সিইসি) এ এম এম নাসির উদ্দিন গুলিতে নিহত শরিফ ওসমান হাদির রুহের শান্তি কামনা করেন এবং তার শোকসন্তপ্ত পরিবারের প্রতি সমবেদনা জানান।\nআবুল ফজল মো. সানাউল্লাহ বলেন, শিগগিরই জয়েন্ট অপারেশন (যৌথ অভিযান) পরিচালিত হবে। জয়েন্ট অপারেশনের কয়েকটা অবজেক্টিভ থাকবে। তার মধ্যে প্রথমত অবৈধ অস্ত্র উদ্ধার, দ্বিতীয়ত সন্ত্রাসীদের গ্রেফতার ও আইনের আওতায় নিয়ে আসা।\nডিসি-এসপিদের উদ্দেশে ইসি বলেন, সাধারণ মানুষ, ভোটার, প্রার্থী ও দলগুলোর মাঝে শান্তি এবং নিরাপত্তার আবহ তৈরি করতে হবে। ডেপ্লয়মেন্টের ডিউরেশনের ব্যাপারে কথা হয়েছে। ভোটকেন্দ্রিক ডেপ্লয়মেন্ট হয় পাঁচদিন। এর সঙ্গে বাজেটের ইমপ্লিকেশনস আছে। আমরা চেষ্টা করছি পাঁচদিনকে বাড়িয়ে ছয়দিন করা যায় কিনা। তাতে আপনাদের হয়ত ফ্লেক্সিবিলিটি একটু বাড়বে।\nআরও পড়ুনআরও পড়ুনআইন সবার জন্য সমান, অপরাধীকে ছাড় দেওয়া হবে না: সিইসি\nচেকপোস্ট বসানো প্রসঙ্গে তিনি বলেন, চেকপয়েন্ট অপারেশন সারাদেশে করতে হবে। কিছু হবে মোবাইল চেকপয়েন্ট এবং সব বাহিনীকে এটা সমন্বয় করতে হবে। বিভাগ, জেলা ও উপজেলা পর্যায়ে আইনশৃঙ্খলা কমিটি আছে। এই কমিটিগুলো কাজ করবে। পাশাপাশি আইনশৃঙ্খলা বাহিনী ও আইন প্রয়োগকারী সংস্থাগুলোর জন্য একটা সেল থাকতে হবে। নির্বাচন ঘিরে সেই সেলগুলোকে আপনারা অ্যাকটিভ করবেন।\nইসি সানাউল্লাহ বলেন, যেখানে সব বাহিনীর প্রতিনিধি থাকবে সেখানে আমরা থ্রি সি কমান্ড কন্ট্রোল কো-অর্ডিনেশন করতে বলেছি। কমান্ড থাকবে স্ব স্ব বাহিনীর হাতে। কেউ কারো কমান্ড নিয়ে নেবে না। তবে কো-অর্ডিনেশনটা সেলের মাধ্যমে হবে, যেন কোথাও ডুপ্লিকেশন অফ এফোর্ট না হয়।\nতিনি বলেন, প্রতিটি এলাকার মানুষ কিন্তু জানে, কারা ক্রিমিনাল কারা দুষ্ট লোক। এখন বেশিরভাগ মানুষ কিন্তু ভোটমুখী। মানুষ চায় না খারাপ কিছু হোক।",
    "scraped_at": "2025-12-24T23:23:29"
  },
  {
    "url": "https://www.jugantor.com/international/1044464",
    "title": "যে শর্তে পিটিআইয়ের সঙ্গে আলোচনায় বসতে রাজি শাহবাজ শরিফ",
    "publication_date": "2025-12-24T09:29:12+06:00",
    "keywords": "শাহবাজ শরিফ,পিটিআই",
    "body": "শর্তসাপেক্ষে পাকিস্তান তেহরিক-ই-ইনসাফ (পিটিআই)- এর আলোচনার আহ্বান গ্রহণ করেছেন পাকিস্তানের প্রধানমন্ত্রী শাহবাজ শরিফ।  তিনি বলেছেন, বিরোধী দল যদি আন্তরিক ও রাজনৈতিক স্থিতিশীলতায় প্রতিশ্রুতিবদ্ধ হয়, তাহলে সরকার সংলাপে প্রস্তুত।\nমঙ্গলবার (২৩ ডিসেম্বর) ফেডারেল মন্ত্রিসভার বৈঠকে বক্তব্য দিতে গিয়ে প্রধানমন্ত্রী জানান, তিনি বিরোধীদের সঙ্গে আলোচনা এগিয়ে নিতে চান এবং এ জন্য আগেও আমন্ত্রণ জানিয়েছেন।\nতিনি পুনরায় বলেন, রাজনৈতিক স্থিতিশীলতার স্বার্থে সরকার সংলাপের পথ খোলা রেখেছে, তবে সংলাপের নামে কোনো অবৈধ দাবি বা ব্ল্যাকমেইল গ্রহণ করা হবে না।\nআরও পড়ুনআরও পড়ুনইয়াসমিন-রশিদসহ পিটিআই নেতাদের ১০ বছরের কারাদণ্ড\nঅর্থনৈতিক শক্তিতে অঙ্গীকার\nবৈঠকে পাক প্রধানমন্ত্রী বলেন, দেশের অর্থনীতিকে শক্তিশালী করার লক্ষ্যে নেওয়া প্রতিটি উদ্যোগ তিনি স্বাগত জানান। তিনি জোর দিয়ে বলেন, সংস্কার ও রাজনৈতিক সম্পৃক্ততা অবশ্যই জাতীয় স্বার্থে হতে হবে এবং তা যেন আইনের শাসন ও গণতান্ত্রিক মূল্যবোধকে ক্ষুণ্ন না করে।\nপাকিস্তান ইন্টারন্যাশনাল এয়ারলাইন্সের (পিআইএ) বেসরকারিকরণ প্রক্রিয়া শুরুকে অর্থনৈতিক সংস্কারের একটি গুরুত্বপূর্ণ ধাপ হিসেবে উল্লেখ করে তিনি জানান, সর্বোচ্চ দরদাতাকেই সফল ঘোষণা করা হবে এবং পুরো প্রক্রিয়ায় শতভাগ স্বচ্ছতা নিশ্চিত করার ব্যাপারে তিনি দৃঢ় প্রতিজ্ঞ।",
    "scraped_at": "2025-12-24T23:23:31"
  },
  {
    "url": "https://www.jugantor.com/capital/1044463",
    "title": "ঢাকায় জেঁকে বসেছে শীত, তাপমাত্রা নামল ১৫ ডিগ্রিতে",
    "publication_date": "2025-12-24T09:16:13+06:00",
    "keywords": "রাজধানীর খবর,আবহাওয়ার খবর,শীত",
    "body": "ঢাকায় বাড়তে শুরু করেছে শীত। সেই সঙ্গে ভোর থেকে হালকা থেকে মাঝারি ধরনের কুয়াশাও দেখা গেছে বিভিন্ন এলাকায়। বেলা বাড়ার সঙ্গে সঙ্গে কুয়াশা কমে গেলেও দিনের তাপমাত্রা সামান্য কমতে পারে। এতে করে আগের তুলনায় আজ দিনেও ঠান্ডা কিছুটা বেশি অনুভূত হতে পারে। আজ সকালে রাজধানীতে সর্বনিম্ন তাপমাত্রা নেমে এসেছে প্রায় ১৫ ডিগ্রি সেলসিয়াসে।\nবুধবার (২৪ ডিসেম্বর) সকাল ৭টা থেকে পরবর্তী ছয় ঘণ্টায় আকাশ আংশিক মেঘলা থাকতে পারে। এ ছাড়া আবহাওয়া শুষ্ক থাকতে পারে বলে জানিয়েছে আবহাওয়া অধিদপ্তর।\nএতে বলা হয়েছে, উত্তর অথবা উত্তর-পশ্চিম দিক থেকে ঘণ্টায় ৫ থেকে ১০ কিলোমিটার বেগে বাতাস প্রবাহিত হতে পারে। দিনের তাপমাত্রা সামান্য কমতে পারে। আজ সকাল ৬টায় ঢাকার তাপমাত্রা রেকর্ড করা হয়েছে ১৫ দশমিক ৮ ডিগ্রি সেলসিয়াস এবং বাতাসে আর্দ্রতার পরিমাণ ছিল ৯৩ শতাংশ।\nআবহাওয়া অধিদপ্তরের তথ্য অনুযায়ী, গতকাল মঙ্গলবার ঢাকায় সর্বোচ্চ তাপমাত্রা ছিল ২৬ দশমিক ৫ ডিগ্রি সেলসিয়াস। আজ সর্বনিম্ন তাপমাত্রা রেকর্ড করা হয়েছে ১৫ দশমিক ৬ ডিগ্রি সেলসিয়াস। আজ সূর্যাস্ত হবে সন্ধ্যা ৫টা ১৮ মিনিটে এবং আগামীকাল বৃহস্পতিবার সূর্যোদয় হবে ভোর ৬টা ৩৯ মিনিটে। গত ২৪ ঘণ্টায় ঢাকায় কোনো বৃষ্টিপাত রেকর্ড করা হয়নি।\nঅন্যদিকে, মঙ্গলবার রাতে আবহাওয়া অধিদপ্তর থেকে প্রকাশিত সারা দেশের সম্ভাব্য পূর্বাভাসে জানানো হয়েছে, আজ অস্থায়ীভাবে আংশিক মেঘলা আকাশসহ সারা দেশের আবহাওয়ার প্রায় শুষ্কই থাকতে পারে। একই সঙ্গে সারা দেশে দিন-রাতের তাপমাত্রা সামান্য কমতে পারে।",
    "scraped_at": "2025-12-24T23:23:32"
  },
  {
    "url": "https://www.jugantor.com/international/1044462",
    "title": "ভেনেজুয়েলায় নতুন আইন পাশ: মার্কিন অবরোধ সমর্থনকারীদের জন্য কঠোর শাস্তির বিধান",
    "publication_date": "2025-12-24T08:58:07+06:00",
    "keywords": "যুক্তরাষ্ট্র,ভেনেজুয়েলা",
    "body": "অবরোধ এবং জলদস্যুতা সংক্রান্ত কার্যকলাপে সহায়তাকারী বা অর্থায়নকারী ব্যক্তিদের জন্য কঠোর শাস্তির বিধান রেখে আইন পাশ করেছে ভেনেজুয়েলা। যার মধ্যে ২০ বছর পর্যন্ত কারাদণ্ড অন্তর্ভুক্ত আছে। মঙ্গলবার (২৩ ডিসেম্বর) মার্কিন যুক্তরাষ্ট্র ভেনেজুয়েলার সাথে সম্পর্কিত তেল ট্যাংকার আটক করার পর এই আইনটি পাশ করা হয়।\nদেশটির প্রেসিডেন্ট  নিকোলাস মাদুরোর সরকার এই কাজকে জলদস্যুতার আইনবিরোধী কাজ বলে নিন্দা করেছে।\nমাদুরোর নিয়ন্ত্রিত দল, জাতীয় পরিষদে আইনটি উপস্থাপনের সময় আইনপ্রণেতা জিউসেপ্পে আলেসান্দ্রেলো বলেন, ‘এই আইনটি জাতীয় অর্থনীতি রক্ষা করতে এবং জনগণের জীবনযাত্রার মান খারাপ হওয়া থেকে বাঁচাবে।’\nগত কয়েক মাস ধরে যুক্তরাষ্ট্র দফায় দফায় আক্রমণাত্মক পদক্ষেপ নিয়েছে ভেনেজুয়েলার বিরুদ্ধে। তার মধ্যে ল্যাতিন আমেরিকায় বিশাল সামরিক বাহিনী মোতায়েন করেছে, তেলের ট্যাংকার জব্দ করেছে, কথিত মাদক পাচারকারী নৌকাগুলোর উপর সামরিক হামলায় কয়েক ডজন লোককে হত্যা করেছে এবং ভেনেজুয়েলায় স্থল হামলার হুমকি দিয়েছে।\nআল জাজিরার প্রতিবেদনে বলা হয়, আন্তর্জাতিক জলসীমায় তেল ট্যাংকার আটকের মতো কাজের বৈধতা নিয়ে বিতর্ক রয়েছে। এছাড়া  কথিত মাদক পাচারকারীদের বিরুদ্ধে হামলার ঘটনাও ব্যাপকভাবে অবৈধ বলে বিবেচিত হয়।\nএদিকে, মঙ্গলবার জাতিসংঘে ভেনেজুয়েলার প্রতিনিধি স্যামুয়েল মনকাডা নিরাপত্তা পরিষদের (ইউএনএসসি) এক বৈঠকে বলেন, ‘আমরা এমন একটি শক্তির উপস্থিতিতে রয়েছি যারা আন্তর্জাতিক আইনের বাইরে কাজ করে, ভেনেজুয়েলার নাগরিকদের আমাদের দেশ ছেড়ে চলে যাওয়ার এবং দেশ অন্যের হাতে তুলে দেওয়ার দাবি করছে।\nতবে, চীন ও রাশিয়া সাম্প্রতিক মার্কিন পদক্ষেপের তীব্র সমালোচনা করেছে।\nএর আগে মাদুরো অভিযোগ করেন, যুক্তরাষ্ট্র তার সরকারকে উৎখাত করতে এবং ভেনেজুয়েলার বিশাল তেল মজুদের নিয়ন্ত্রণ দখল করতে চাইছে, যেগুলো ট্রাম্প প্রশাসনের সদস্যরা মিথ্যাভাবে দাবি করেছেন যে তা যুক্তরাষ্ট্রের।\nতথ্যসূত্র:রয়টার্স",
    "scraped_at": "2025-12-24T23:23:33"
  },
  {
    "url": "https://www.jugantor.com/country-news/1044461",
    "title": "কুড়িগ্রামে বাড়ছে শীতের তীব্রতা, হিম বাতাসে বিপর্যস্ত জনজীবন",
    "publication_date": "2025-12-24T08:46:11+06:00",
    "keywords": "শীত,কুড়িগ্রাম",
    "body": "ঘন কুয়াশা ও তীব্র শীতে বিপর্যস্ত কুড়িগ্রাম। কুয়াশার কারণে জেলার সড়কগুলোতে দিনের বেলাতেও হেডলাইট জ্বালিয়ে যানবাহন চলাচল করছে। হাড়কাঁপানো ঠান্ডায় সাধারণ মানুষের স্বাভাবিক জীবনযাত্রা মারাত্মকভাবে ব্যাহত হচ্ছে।\nবুধবার (২৪ ডিসেম্বর) ভোর ৬টায় জেলায় ১১ দশমিক ৫ ডিগ্রি সেলসিয়াস তাপমাত্রা রেকর্ড করা হয়েছে। বাতাসের আর্দ্রতা ১০০।\nএদিকে গত কয়েকদিনের হাড়কাঁপানো ঠান্ডায় চরম বিপাকে পড়েছেন শিশু, নারী ও বৃদ্ধরা। পর্যাপ্ত শীতবস্ত্রের অভাবে তাদের ভোগান্তি চরমে পৌঁছেছে। একইসঙ্গে পাল্লা দিয়ে বাড়ছে সর্দি, কাশি ও শ্বাসকষ্টসহ শীতজনিত নানা রোগ। বিশেষ করে দুস্থ ও নিম্নআয়ের মানুষ প্রয়োজনীয় গরম কাপড়ের অভাবে এসব রোগে বেশি আক্রান্ত হচ্ছেন তারা।\nসরেজমিনে দেখা গেছে, জেলার প্রায় সাড়ে ৪০০ চরাঞ্চলে শীতের প্রকোপ দিন দিন বৃদ্ধি পাচ্ছে। বৃষ্টির মতো ঝরে পড়া কুয়াশায় কাজের সন্ধানে ছুটে চলা মানুষ পড়ছেন ভোগান্তির মুখে। তীব্র ঠান্ডায় সবজিখেত ও বীজতলা নষ্ট হওয়ার সম্ভাবনা নিয়ে তাদের দুশ্চিন্তা দিনদিন বেড়েই চলেছে।\nকুড়িগ্রাম পৌর শহরের ভেলাকোপা এলাকার রহিম বলেন, কাজ করতে যাচ্ছি। সারারাত থাকে কনকনে ঠান্ডা, দিনের বেলায়ও একই অবস্থা। এমন অবস্থায় আমার মতো খেটে খাওয়া মানুষের কষ্টের শেষ নাই। কাজ না করে ঘরে বসে থাকলে পেটে ভাত জুটবে না। সংসার তো চালা লাগবে। তাই বের হয়েছি।\nকুড়িগ্রাম জেনারেল হাসপাতালের শিশু বিশেষজ্ঞ ডা. আল-আমিন মাসুদ জানান, শীতে শিশুদের সুরক্ষায় বাড়তি যত্ন নেওয়া উচিত। শিশুদের বাইরে নিয়ে গেলে ধুলাবালি ও ঠান্ডা এড়িয়ে চলতে হবে। কুয়াশায় কোনোভাবে শিশুদের বের করা উচিত হবে না।\nরাজারহাট কৃষি আবহাওয়া পর্যবেক্ষণাগারের ভারপ্রাপ্ত কর্মকর্তা সুবল চন্দ্র বলেন, জেলায় আজ সকাল ৬টায় সর্বনিম্ন তাপমাত্রা রেকর্ড করা হয়েছে ১১ দশমিক ৫ ডিগ্রি সেলসিয়াস এবং বাতাসের আর্দ্রতা ছিল ১০০। চলতি সপ্তাহে জেলায় মৃদু শৈত্যপ্রবাহ বয়ে যেতে পারে।",
    "scraped_at": "2025-12-24T23:23:34"
  },
  {
    "url": "https://www.jugantor.com/politics/1044460",
    "title": "ঝিনাইদহ-৪ আসনে বিএনপির প্রার্থী হচ্ছেন রাশেদ খান",
    "publication_date": "2025-12-24T08:09:40+06:00",
    "keywords": "ঝিনাইদহ,রাশেদ খান",
    "body": "ঝিনাইদহ-৪ আসনে বিএনপির প্রার্থী হচ্ছেন গণঅধিকার পরিষদের কেন্দ্রীয় সাধারণ সম্পাদক রাশেদ খান।\nমঙ্গলবার দিবাগত রাত ২টা ১৬ মিনিটে মুঠোফোনে রাশেদ খান এ প্রতিবেদককে বিষয়টি নিশ্চিত করেছেন।\nরাশেদ খান বলেন, মঙ্গলবার রাতে গুলশানে বিএনপির অফিসে আলোচনা হয়েছে। সেখানে বিএনপির স্থায়ী কমিটির সদস্য সালাউদ্দিন আহমেদ, খুলনা বিভাগীয় ভারপ্রাপ্ত সাংগঠনিক সম্পাদক অনিন্দ্য ইসলাম অমিত, ঝিনাইদহ জেলা বিএনপির সভাপতি এমএ মজিদ উপস্থিত ছিলেন। সেই আলোচনায় তিনি ঝিনাইদহ-৪ আসনে বিএনপির প্রার্থী হচ্ছেন এটি জানানো হয়েছে।\nতিনি বলেন, বিএনপির ভারপ্রাপ্ত চেয়ারম্যান তারেক রহমান ঝিনাইদহ-৪ নির্বাচনি এলাকায় নির্বাচনের আগে জনসভা করবেন এই শর্তে তিনি ঝিনাইদহ-৪ আসনের প্রার্থী হতে রাজি হয়েছেন। খুব শিগগিরই ঘোষণা দিবে বিএনপি।\nবিএনপির প্রার্থী হলে গণঅধিকার পরিষদে থাকছেন কিনা এমন প্রশ্নের জবাবে রাশেদ খান বলেন, হ্যা, সবই থাকব, আল্লাহ ভরসা।\nরাশেদ খানের বাড়ি ঝিনাইদহ সদর উপজেলার মুরারিদহ গ্রামে। সে ওই গ্রামের নবাই বিশ্বাসের ছেলে। তিনি গণঅধিকার পরিষদের কেন্দ্রীয় সাধারণ সম্পাদক হিসেবে দায়িত্ব পালন করছেন।\nএদিকে এ খবর জানাজানি হলে ক্ষোভ প্রকাশ করছে বিএনপির নেতাকর্মীরা। তারা এ আসনের বিএনপির কাউকে মনোনয়ন দেওয়ার দাবি জানান। এখন পর্যন্ত ঝিনাইদহের ৪টি সংসদীয় আসনের মাত্র একটিতে বিএনপি প্রার্থীর নাম প্রকাশ হলেও বাকি ৩টিতে প্রার্থীর নাম ঘোষণা করেনি বিএনপি।",
    "scraped_at": "2025-12-24T23:23:35"
  },
  {
    "url": "https://www.jugantor.com/international/1044459",
    "title": "তুরস্কে বিমান দুর্ঘটনায় লিবিয়ার সেনাপ্রধান নিহত",
    "publication_date": "2025-12-24T07:38:52+06:00",
    "keywords": "তুরস্ক,লিবিয়া",
    "body": "তুরস্কের রাজধানী আঙ্কারার কাছে বিমান দুর্ঘটনায় লিবিয়ার সেনা প্রধান মোহাম্মেদ আলি আহমেদ আল-হাদ্দাদ এবং তার সঙ্গে থাকা চার লিবিয়ান কর্মকর্তা নিহত হয়েছেন। বিষয়টি নিশ্চিত করেছেন লিবিয়ার প্রধানমন্ত্রী আবদুল হামিদ ডেবেইবা।\nমঙ্গলবার (২৩ ডিসেম্বর) এক বিবৃতিতে এটিকে ‘মর্মান্তিক দুর্ঘটনা’ বলে উল্লেখ করেন তিনি। আঙ্কারা থেকে ফেরার পথে বিমানটি বিধ্বস্ত হয়। খবর আলজাজিরার।\nলিবিয়ার প্রধানমন্ত্রী আবদুল হামিদ ডেবেইবা তার বিবৃতিতে বলেন, ‘এই মর্মান্তিক দুর্ঘটনা জাতির, সামরিক প্রতিষ্ঠানের এবং সাধারণ মানুষের জন্য একটি বড় ক্ষতি। আমরা এমন ব্যক্তিদের হারালাম যারা আন্তরিকতা, দায়িত্ববোধ এবং দেশপ্রেমের সঙ্গে তাদের দেশকে সেবা করেছেন।’\nদুর্ঘটনায় নিহত অন্যরা গ্রাউন্ড ফোর্সেস চিফ অব স্টাফ আল-ফিতৌরি ঘারিবিল, মিলিটারি ম্যানুফ্যাকচারিং অথরিটির পরিচালক মাহমুদ আল-কাতাউই, আল-হাদ্দাদের উপদেষ্টা মুহাম্মদ আল-আসাউই দিয়াব এবং মিলিটারি ফটোগ্রাফার মুহাম্মদ ওমর আহমেদ মাহজুব।\nআলজাজিরা তাদের এক প্রতিবেদনে এক তুর্কি কর্মকর্তার বরাত দিয়ে উল্লেখ করেছে, ওই দুর্ঘটনায় তিনজন ক্রু মেম্বারও নিহত হয়েছেন। বিধ্বস্ত হওয়ার আগে বৈদ্যুতিক ত্রুটির সমস্যা দেখা দিলে বিমানটি থেকে জরুরি অবতরণের জন্য আবেদন করা হয়েছিল। তবে তারা আর নিরাপদে ফিরতে পারেননি।\nপ্রেসিডেন্সির কমিউনিকেশন ডিরেক্টরেটের প্রধান বুরহানেত্তিন দুরান সামাজিক মাধ্যমে নিশ্চিত করেছেন, ‘ লিবিয়ার সেনা প্রধান মোহাম্মেদ আল-হাদ্দাদ, তার চারজন সহযোগী এবং তিন ক্রু সদস্য নিয়ে উড্ডয়ন করেছিল প্রাইভেট জেট বিমানটি। কিছুক্ষণের মধ্যেই বৈদ্যুতিক ত্রুটি দেখা দিলে তারা বিমান নিয়ন্ত্রণ কেন্দ্রকে অবহিত করে জরুরি অবতরণের অনুমতি চেয়েছিল।’\nতুরস্কের আভ্যন্তরীণ মন্ত্রী আলি ইয়েরলিকায়া জানান, বিমানটি লিবিয়ার রাজধানী ত্রিপোলির উদ্দেশে আঙ্কারা থেকে উড়ার পর দুই কিলোমিটার দূরে কেসিককাভাক গ্রাম সংলগ্ন হায়মানা অঞ্চলে বিধ্বস্ত হয়।\nআলজাজিরাকে তুরস্কের একজন কর্মকর্তা জানিয়েছেন, বিমান বিধ্বস্তের ঘটনায় তদন্ত চলছে। প্রাথমিক তদন্তে প্রযুক্তিগত ত্রুটি ধরা পড়েছে। সন্ত্রাস বা কোনো আক্রমণের আলামত এখন পর্যন্ত মেলেনি।\nতুর্কি সমকক্ষ ও অন্যান্য সামরিক কমান্ডারদের সঙ্গে বৈঠক করতে আঙ্কারায় এই সফরে এসেছিলেন আল-হাদ্দাদ ও তার সঙ্গীরা। তারা যে প্রাইভেট জেটে করে তুরস্ক সফরে আসেন, সেটি লিবিয়া সরকারের ভাড়া করা বিমান।",
    "scraped_at": "2025-12-24T23:23:36"
  },
  {
    "url": "https://www.jugantor.com/national/1044436",
    "title": "হাদি হত্যা, ফয়সালের ব্যাংক হিসাব নিয়ে নতুন নির্দেশনা",
    "publication_date": "2025-12-24T05:25:16+06:00",
    "keywords": "ওসমান হাদি গুলিবিদ্ধ",
    "body": "ইনকিলাব মঞ্চের সাবেক আহ্বায়ক ও মুখপাত্র শরিফ ওসমান বিন হাদি হত্যা মামলার প্রধান আসামি ফয়সাল করিম মাসুদ ও তার স্বার্থসংশ্লিষ্ট ব্যক্তিদের আটটি ব্যাংক হিসাব অবরুদ্ধের নির্দেশ দিয়েছেন আদালত।\nমঙ্গলবার (২৩ ডিসেম্বর) ঢাকার মহানগর দায়রা জজ ও সিনিয়র বিশেষ জজ আদালতের অবকাশকালীন বিচারক মো. আবদুল্লাহ আল মামুন এ নির্দেশ দেন।\nহাদি হত্যা মামলার তদন্ত কর্মকর্তা ডিবির পরিদর্শক ফয়সাল আহমেদের আবেদনের পরিপ্রেক্ষিতে তিনি এ নির্দেশ দেন।\nমামলার তদন্ত কর্মকর্তা ডিবির পরিদর্শক ফয়সাল আহমেদ আবেদনে বলেন, প্রধান আসামি ফয়সালকে গ্রেফতারের চেষ্টা করছে পুলিশ। তদন্তকালে জানা গেছে, ফয়সাল করিম এবং তার স্বার্থসংশ্লিষ্ট ব্যক্তি ও প্রতিষ্ঠানের বিভিন্ন ব্যাংক হিসাবে ১২৭ কোটি টাকার বেশি অস্বাভাবিক লেনদেন হয়েছে।\nপাশাপাশি অভিযুক্ত ফয়সাল করিম এবং তার স্বার্থসংশ্লিষ্ট ব্যক্তি ও প্রতিষ্ঠানের বিভিন্ন ব্যাংক হিসাবে প্রায় ৬৫ লাখ টাকা রয়েছে। এসব অর্থ কোথা থেকে এলো, কীভাবে এলো—তা তদন্তের প্রয়োজন রয়েছে। এসব অর্থ যেন ফয়সাল ও তার স্বার্থসংশ্লিষ্টরা তুলে নিতে না পারে, সে জন্য ব্যাংক হিসাব অবরুদ্ধ করা প্রয়োজন।\nত্রয়োদশ জাতীয় সংসদ নির্বাচন ও গণভোটের তফশিল ঘোষণার পরদিন ১২ ডিসেম্বর ঢাকার পুরানা পল্টনের বক্স-কালভার্ট রোডে একটি চলন্ত মোটরসাইকেল থেকে রিকশায় থাকা হাদিকে মাথায় গুলি করা হয়। আশঙ্কাজনক অবস্থায় প্রথমে ঢাকা মেডিকেল কলেজ হাসপাতাল ও পরে এভারকেয়ার হাসপাতালে তাকে চিকিৎসা দেওয়া হয়। অবস্থার অবনতি হলে ১৫ ডিসেম্বর এয়ার অ্যাম্বুলেন্সে তাকে সিঙ্গাপুরে নেওয়া হয়। তিনদিন পর ১৮ ডিসেম্বর তার মৃত্যু হয়। ফয়সাল করিম মাসুদকে আসামি করে ১৪ ডিসেম্বর পল্টন থানায় হত্যাচেষ্টার মামলা করেন ইনকিলাব মঞ্চের সদস্যসচিব আবদুল্লাহ আল জাবের। হাদি মারা যাওয়ার পর মামলাটি হত্যা মামলায় রূপ নেয়।",
    "scraped_at": "2025-12-24T23:23:38"
  },
  {
    "url": "https://www.jugantor.com/national/1044397",
    "title": "কে এবং কেন গানম্যান পায়, আবেদন করবেন যেভাবে",
    "publication_date": "2025-12-24T05:13:10+06:00",
    "keywords": "পুলিশ",
    "body": "বাংলাদেশে গানম্যান ও বডিগার্ড পাওয়ার বিষয়টি মূলত ব্যক্তিগত নিরাপত্তা ঝুঁকি এবং রাষ্ট্রীয় প্রটোকল–– এই দুটি বিষয়ের ওপর নির্ভর করে। এটি কোনো ঢালাও অধিকার নয়। বরং সরকারের বিশেষ বিবেচনায় অনুমোদিত একটি ব্যবস্থা। তবে স্বরাষ্ট্র মন্ত্রণালয় চাইলে যে কাউকে তার বিশেষ ঝুঁকি বিবেচনা করে গানম্যান বরাদ্দ দিতে পারে। অনেক সময় রাজনৈতিক ঝুঁকি বা গুরুত্বপূর্ণ মামলার সাক্ষী হওয়ার কারণেও সরকার নিজ উদ্যোগে নিরাপত্তা নিশ্চিত করতে গানম্যান দিয়ে থাকে। খবর বিবিসি বাংলার।\nপুলিশ সদরদপ্তরের ঊর্ধ্বতন এক কর্মকর্তা বলছেন, সাধারণ যে কেউ এ ধরনের নিরাপত্তা পেতে লিখিতভাবে পুলিশকে জানাতে হয়, অথবা স্বরাষ্ট্র মন্ত্রণালয়ে আবেদন করতে হয়।\nআবেদন প্রক্রিয়া শেষে গোয়েন্দা সংস্থা বা স্পেশাল ব্রাঞ্চ তদন্ত করে দেখে যে আবেদনকারীর সত্যিই নিরাপত্তা প্রয়োজন কিনা, নাকি তিনি কেবল প্রভাব খাটানোর জন্য এটি চাচ্ছেন। প্রক্রিয়াটি অত্যন্ত দীর্ঘ এবং কঠোর যাচাই-বাছাইয়ের বিষয়।\nসাধারণত মেট্রোপলিটন পুলিশের প্রোটেকশন বিভাগ অথবা স্পেশাল ব্রাঞ্চ থেকে নিরাপত্তার জন্য গানম্যান বা বডিগার্ড নিয়োগ দেওয়া হয়।\nতিনি আরও বলেন, বডিগার্ড সাধারণত মেট্রোপলিটন পুলিশের প্রটেকশন ইউনিট থেকে নিযুক্ত করা হয় এবং গানম্যান দেওয়া হয় স্পেশাল ব্রাঞ্চ বা বিশেষ শাখা থেকে।\nঅবসরপ্রাপ্ত সেনা কর্মকর্তা নাসির উদ্দিন আহাম্মেদ বলছেন, সব ধরনের যাচাই প্রক্রিয়া শেষে পুলিশের প্রশিক্ষিত একজনকে নিয়োগ দেওয়া হয়। এক্ষেত্রে যার জন্য নিরাপত্তা কর্মী দেওয়া হচ্ছে তার মতামতকেও প্রাধান্য দেওয়া হয়। অফিসিয়ালি সরকার নিয়োগ করলেও গানম্যান হিসেবে কাকে দেওয়া হবে এক্ষেত্রে যার নিরাপত্তার জন্য নিয়োজিত করা হচ্ছে তার মতামত নেওয়া হয়। কারণ এক্ষেত্রে ব্যক্তিগত পছন্দ-অপছন্দের বিষয় থাকতে পারে।\nতিনি জানান, একজন গানম্যান সরকারি অস্ত্র ব্যবহার করেন এবং নির্দিষ্ট সংখ্যক গুলিও তাদের জন্য বরাদ্দ করা থাকে। এছাড়া গানম্যানের খরচ বহন করে সরকার, যেহেতু সরকার তাকে ওই কাজে নিয়োজিত করেছে। তবে প্রাতিষ্ঠানিক নিরাপত্তার ক্ষেত্রে আনসার ভিডিপির সদস্যদের নির্দিষ্ট অর্থের বিনিময়ে নিয়োগের সুযোগ রয়েছে।\nকে এবং কেন গানম্যান পায়?\nসরকারি প্রটোকল বা পদাধিকার ভিত্তিতে রাষ্ট্রের নির্দিষ্ট কিছু গুরুত্বপূর্ণ ব্যক্তি স্বয়ংক্রিয়ভাবে সরকারি গানম্যান বা সশস্ত্র দেহরক্ষী পান।\nরাষ্ট্রপতি, প্রধানমন্ত্রী, মন্ত্রী, সংসদ সদস্য, বিচারপতি, উচ্চপদস্থ সরকারি কর্মকর্তা (সচিব বা সমপর্যায়ের) এবং বাহিনী প্রধানরা এই ক্যাটাগরিতে পড়েন।\nপুলিশের সাবেক প্রধান নুরুল হুদা বলছেন, একজন ব্যক্তি পুলিশের কাছে নানাভাবে নিরাপত্তা চাইতে পারেন। তবে, ব্যক্তি নিরাপত্তার জন্য গানম্যান বা বডিগার্ড নিয়োগের ব্যাপারে স্বরাষ্ট্র মন্ত্রণালয় চূড়ান্ত সিদ্ধান্ত নেয়।\nতিনি বলছেন, নির্বাচনের তফশিল ঘোষণার পর দেশের আইনশৃঙ্খলা পরিস্থিতি বিবেচনায় এমন সিদ্ধান্ত নেওয়া অস্বাভাবিক নয়। তবে যাকে নিরাপত্তা দেওয়া হচ্ছে তার আসলেই নিরাপত্তা প্রয়োজন কিনা সেটি যথার্থ হওয়া প্রয়োজন।\nআদালতের কাছেও গানম্যান বা পুলিশি নিরাপত্তা চেয়ে আবেদন করা যায় বলে জানান সুপ্রিম কোর্টের সিনিয়র আইনজীবী অ্যাডভোকেট মনজিল মোরসেদ।\nতিনি বলছেন, কোনো সাধারণ নাগরিক বা প্রভাবশালী ব্যক্তি যদি মনে করেন তার জীবন বিপন্ন, তবে তিনি গানম্যানের জন্য আবেদন করতে পারেন। রাষ্ট্রের সব নাগরিকের নিরাপত্তার দায়িত্ব সরকারের, এ বিষয়টি সংবিধানেই উল্লেখ করা আছে। কিন্তু কোনো ব্যক্তিকে নিরাপত্তা দিতে হবে সেটা সংবিধানের আলোকে স্বরাষ্ট্র মন্ত্রণালয় এটি দেয়।\nএছাড়া নিজস্ব বেতনভুক্ত লোক দিয়েও গানম্যানের কাজ করান অনেকে। এক্ষেত্রে ওই গানম্যানের নিজের নামে অস্ত্রের লাইসেন্স থাকতে হবে অথবা নিয়োগকর্তার অস্ত্রের লাইসেন্সে তাকে ‘রিটেইনার’ বা ব্যবহারকারী হিসেবে অন্তর্ভুক্ত করতে হবে।\nএছাড়া সরকার অনুমোদিত বেসরকারি সিকিউরিটি কোম্পানিগুলো থেকেও নির্দিষ্ট অর্থের বিনিময়ে গানম্যান নেওয়া যায়। তবে এক্ষেত্রেও আগ্নেয়াস্ত্র ব্যবহারের জন্য জেলা প্রশাসকের কার্যালয় থেকে বিশেষ অনুমতি প্রয়োজন।\nবাংলাদেশে অতীতেও নিরাপত্তা ঝুঁকির কারণে বিশেষ বিবেচনায় গানম্যান বা দেহরক্ষী নিয়োগ দেওয়ার ঘটনা ঘটেছে।\nমুক্তমনা লেখক, প্রকাশক ও বুদ্ধিজীবীদের হত্যার পাশাপাশি হুমকির ঘটনায় ২০১৪ সালেও অনেকের জন্য নিরাপত্তার ব্যবস্থা নিয়েছিল সরকার।\nপুলিশ সদরদপ্তরের তথ্য অনুযায়ী, ওই সময় ২৬২ জন বিশিষ্ট ব্যক্তির নিরাপত্তায় সাদা পোশাকে গানম্যান নিয়োগ করা হয়েছিল।",
    "scraped_at": "2025-12-24T23:23:39"
  },
  {
    "url": "https://www.jugantor.com/politics/1044388",
    "title": "বিএনপির বঞ্চিতরাও নিলেন মনোনয়নপত্র",
    "publication_date": "2025-12-24T04:56:00+06:00",
    "keywords": "বিএনপি,চাঁদপুর",
    "body": "দলীয় চূড়ান্ত মনোনয়ন ঘোষণা না করায় এবং মনোনয়ন পরিবর্তনের প্রত্যাশা নিয়ে আসন্ন জাতীয় সংসদ নির্বাচন উপলক্ষ্যে চাঁদপুর-৪ ফরিদগঞ্জ আসনে মঙ্গলবার পর্যন্ত বিএনপি মনোনীত প্রার্থী ও মনোনয়নবঞ্চিত বিএনপি প্রার্থী মোট ছয়জন মনোনয়নপত্র সংগ্রহ করেছেন।\nসহকারী রিটার্নিং অফিসার ও ফরিদগঞ্জ উপজেলা নির্বাহী কর্মকর্তার কার্যালয় সূত্রে জানা গেছে, মঙ্গলবার পর্যন্ত মনোনয়নপত্র সংগ্রহকারীরা হলেন-বিএনপি মনোনীত প্রার্থী বিএনপির কেন্দ্রীয় নির্বাহী কমিটির ব্যাংকিং ও রাজস্ববিষয়ক সম্পাদক সাবেক এমপি লায়ন মো. হারুনুর রশিদ। মনোনয়নবঞ্চিত ফরিদগঞ্জ উপজেলা বিএনপির আহ্বায়ক এমএ হান্নান, বিএনপির কেন্দ্রীয় নির্বাহী কমিটির সদস্য মোতাহার হোসেন পাটোয়ারী, সাবেক উপজেলা পরিষদ চেয়ারম্যান মোজাম্মেল, জাতীয়তাবাদী করজীবী সমিতির সাবেক সভাপতি অ্যাডভোকেট আব্বাস উদ্দীন এবং বিএনপি নেতা আব্দুল মালেক বুলবুল। তবে উপজেলা বিএনপির আহ্বায়ক এমএ হান্নানের ভায়রা আব্দুল মালেক এমএ হান্নানের বিকল্প হিসাবে মনোনয়ন নিয়েছেন বলে একটি সূত্রে জানা গেছে।\nস্থানীয় বিএনপি সূত্রে জানা গেছে, দলীয় চূড়ান্ত মনোনয়ন ঘোষণা না হওয়ায় দলের মনোনয়নবঞ্চিতরা নির্বাচন কমিশনের মনোনয়নপত্র সংগ্রহ করছেন। আরও বেশ কয়েকজন এ মনোনয়নপত্র সংগ্রহ করবেন বলে জানা গেছে। মনোনয়নবঞ্চিতরা একছাতার নিচে আসার চেষ্টা করছেন বলে জানা গেছে।\nতবে বিএনপির বাইরে জামায়াতে ইসলামী, ইসলামী আন্দোলন, জাতীয় পার্টিসহ অন্য কেউই এখন পর্যন্ত মনোনয়নপত্র সংগ্রহ করেননি।\nআগামী ২৯ ডিসেম্বর মনোনয়নপত্র জমাদানের শেষ দিনে এর মধ্যে কয়জন মনোনয়নপত্র জমা দেবেন, নির্ভর করবে কে কে নির্বাচনে অংশ নিচ্ছেন।",
    "scraped_at": "2025-12-24T23:23:40"
  },
  {
    "url": "https://www.jugantor.com/country-news/1044387",
    "title": "বিএনপির মনোনয়ন বঞ্চিতদের ১০ কি.মি. দীর্ঘ মানববন্ধন",
    "publication_date": "2025-12-24T04:49:40+06:00",
    "keywords": "বিএনপি,কিশোরগঞ্জ",
    "body": "কিশোরগঞ্জ-১ (সদর) আসনে বিএনপি সমর্থিত প্রার্থী মাজহারুল ইসলামের মনোনয়ন বাতিলের দাবিতে কিশোরগঞ্জ-ভৈরব আঞ্চলিক মহাসড়কে ১০ কি.মি. দীর্ঘ মানববন্ধন কর্মসূচি পালন করেছেন মনোনয়ন বঞ্চিতরা।\nমাজহারুল ইসলামের মনোনয়ন বাতিলের দাবিতে মঙ্গলবার বিকালে শহরতলির বড়পুল থেকে পুলের ঘাটের আগ পর্যন্ত ব্যানার নিয়ে অবস্থান কর্মসূচি পালন করেন তারা। কর্মসূচিতে সাবেক বিএনপি দলীয় এমপি মাসুদ হিলালী, সাবেক ঢাকা বিভাগীয় স্পেশাল\nজজ জেলা বিএনপির সহ-সভাপতি রেজাউল করিম খান চুন্নু ও কিশোরগঞ্জ জেলা বিএনপির সাবেক জ্যেষ্ঠ যুগ্ম-সাধারণ সম্পাদক খালেদ সাইফুল্লাহ সোহেল প্রমুখ বক্তব্য দেন। তারা মাজহারুল ইসলামের মনোনয়ন বাতিল করে তাদের মধ্য থেকে কাউকে মনোনয়ন দেওয়ার দাবি জানান।",
    "scraped_at": "2025-12-24T23:23:41"
  },
  {
    "url": "https://www.jugantor.com/capital/1044333",
    "title": "কালো পলিথিনে মোড়ানো নবজাতক",
    "publication_date": "2025-12-24T03:41:30+06:00",
    "keywords": "নবজাতক উদ্ধার",
    "body": "রাজধানীর চকবাজার থানার বেড়িবাঁধ চাঁদনী ঘাট এলাকা থেকে নবজাতকের লাশ উদ্ধার করেছে পুলিশ। মঙ্গলবার (২৩ ডিসেম্বর) দুপুর পৌনে তিনটার দিকে উদ্ধারের পর ঢাকা মেডিকেল কলেজ (ঢামেক) হাসপাতালের জরুরি বিভাগে নেওয়া হলে কর্তব্যরত চিকিৎসক তাকে মৃত ঘোষণা করেন।\nচকবাজার থানার এসআই মো. আশরাফুল ইসলাম জানান, খবর পেয়ে পুলিশ বেড়িবাঁধের চাঁদনী ঘাট এলাকায় যায়। সেখানে কালো পলিথিনে মোড়ানো অচেতন অবস্থায় নবজাতকটিকে উদ্ধার করা হয়। পরে দ্রুত ঢাকা মেডিকেল কলেজ হাসপাতালে নিয়ে আসা হলে চিকিৎসক মৃত ঘোষণা করেন।\nতিনি আরও জানান, কে বা কারা অসৎ উদ্দেশ্যে নবজাতকটিকে সেখানে ফেলে গেছে—তা জানতে আশপাশের সিসিটিভি ক্যামেরার ফুটেজ সংগ্রহ ও পর্যালোচনা করে দায়ীদের শনাক্তের চেষ্টা চলছে।\nএসআই আশরাফুল ইসলাম জানান, নবজাতকের লাশ ময়নাতদন্তের জন্য ঢামেক হাসপাতালের জরুরি বিভাগের মর্গে রাখা হয়েছে। এ ঘটনায় আইনগত প্রক্রিয়া চলমান রয়েছে।",
    "scraped_at": "2025-12-24T23:23:42"
  },
  {
    "url": "https://www.jugantor.com/country-news/1044332",
    "title": "আগুনে পুড়ে শিশুর মৃত্যু, সেই দগ্ধ বিএনপি নেতার চারদিন পর মামলা",
    "publication_date": "2025-12-24T02:58:41+06:00",
    "keywords": "লক্ষ্মীপুর সদর",
    "body": "লক্ষ্মীপুরে বিএনপি নেতার বসতঘরে দুর্বৃত্তদের দেওয়া আগুনে পুড়ে শিশু আয়েশা আক্তার বিনতির (৮) মৃত্যু ও তিনজন দগ্ধের ঘটনায় চারদিন পর মামলা হয়েছে।\nমঙ্গলবার (২৩ ডিসেম্বর) রাতে দগ্ধ বিএনপি নেতা বেলাল হোসেন অজ্ঞাতদের আসামি করে সদর মডেল থানায় এ মামলা করেন।\nসদর মডেল থানার ওসি ওয়াহেদ ফারভেজ মামলার বিষয়টি নিশ্চিত করেছেন। তিনি বলেন, বেলাল বাদী হয়ে মামলা করেছেন। এ বিষয়ে তদন্ত চলছে।\nশুক্রবার (১৯ ডিসেম্বর) মধ্যরাতে সদর উপজেলার ভবানীগঞ্জ ইউনিয়ন বিএনপির সহ-সাংগঠনিক সম্পাদক বেলালের ঘরে দুর্বৃত্তদের আগুনে তার মেয়ে আয়েশা মারা যায়। এছাড়া বেলালসহ তার দুই মেয়ে সালমা আক্তার স্মৃতি (১৭) ও সামিয়া আক্তার বিথি (১৪) দগ্ধ হয়। এরমধ্যে স্মৃতি ৯০ শতাংশ পুড়ে গেছে। সে ঢাকা মেডিকেল কলেজের বার্ন ও প্লাস্টিক সার্জারি ইউনিটের আইসিউতে মৃত্যুর সঙ্গে পাঞ্জা লড়ছে। বিথির শরীরের ২ শতাংশ পুড়ে গেছে। চিকিৎসা শেষে সে পরিবারের সঙ্গে রয়েছে।",
    "scraped_at": "2025-12-24T23:23:43"
  },
  {
    "url": "https://www.jugantor.com/country-news/1044331",
    "title": "ক্লাশ শেষে বাড়ি ফেরা হলো না মাদ্রাসাছাত্রের",
    "publication_date": "2025-12-24T02:44:08+06:00",
    "keywords": "কলাপাড়া",
    "body": "কলাপাড়া-কুয়াকাটা মহাসড়কে ঢাকাগামী বাসের ধাক্কায় মোটরসাইকেল আরোহী মাদ্রাসাছাত্র নিহত হয়েছেন।\nমহাসড়কের মোস্তফাপুর অটোবিচ রাইসমিলের কাছে মঙ্গলবার রাত সোয়া ৮টার দিকে এ দুর্ঘটনা ঘটে।\nনিহত শিক্ষার্থীর নাম মো. সাইফুল (১৭)। তিনি উপজেলার মজিদবাড়িয়া গ্রামের জাকির হোসেন ছেলে। সাইফুল নাওভাঙা কামিল মাদ্রসার দাখিল শ্রেণির শিক্ষার্থী।\nজানা গেছে, সাইফুল পাখিমারা বাজারে কোচিং সেন্টারে ক্লাশ শেষ করে নিজে মোটরসাইকেল চালিয়ে  বাড়ি ফিরছিলেন। পথিমধ্যে কুয়াকাটা থেকে ঢাকাগামী একটি বাস সজোরে তার মোটরসাইকেলকে ধাক্কা দেয়। এতে তিনি রাস্তায় ছিটকে পড়ে ঘটনাস্থলেই মারা যান।\nকলাপাড়া থানার ওসি রবিউল ইসলাম জানান, আইনানুগ পদক্ষেপ নেওয়া হচ্ছে। ঘাতক বাসটি শনাক্তের চেষ্টা চলছে।",
    "scraped_at": "2025-12-24T23:23:44"
  },
  {
    "url": "https://www.jugantor.com/country-news/1044330",
    "title": "এশিয়ান হাইওয়েতে ডাকাতিকালে চিনে ফেলায় যুবকের কবজি কর্তন",
    "publication_date": "2025-12-24T02:17:17+06:00",
    "keywords": "নারায়ণগঞ্জ",
    "body": "সোনারগাঁ এশিয়ান হাইওয়ে সড়কের বস্তল এলাকায় ডাকাতিকালে চিনে ফেলায় যুবককে কুপিয়ে কবজি কর্তন করেছে ডাকাত দলের সদস্যরা। রোববার বিকালে উপজেলার জামপুর ইউনিয়নের কোবাগা এলাকায় এ ঘটনা ঘটে।\nআহত যুবককে উদ্ধারের পর রাজধানী ঢাকার পঙ্গু হাসপাতালে নিয়ে ভর্তি করা হয়েছে। এ ঘটনায় আহতের মা হেনা আক্তার বাদী হয়ে মঙ্গলবার রাতে সোনারগাঁ থানায় একটি অভিযোগ করেছেন।\nজানা যায়, উপজেলার জামপুর ইউনিয়নের উটমা এলাকার মো. আমির হোসেনের ছেলে মো. আশরাফুল ইসলাম (২২), আব্দুল বারেকের ছেলে মো. আমির হোসেন, কোবাগা এলাকার মো. আব্দুল আজিজের ছেলে মো. সবুজ (২২), মহজমপুর উত্তর কাজীপাড়া এলাকার আহাম্মদ আলীল ছেলে মো. ফাহিম (২৩) এবং পেঁচাইন এলাকায় মো. বাচ্চু মিয়ার ছেলে মো. বাবুসহ ১০/১২ জনের একটি সংঘবদ্ধ ডাকাতদল এশিয়ান হাইওয়ের বিভিন্ন পয়েন্টে সুযোগ পেলেই চলাচলরত যানবাহনে ডাকাতি করে আসছিল। সাম্প্রতি তারা বস্তল এলাকা গাড়ি গতিরোধ করে ডাকাতি করে। এ সময় স্থানীয় উটমা গ্রামের ছালাম মিয়ার ছেলে আকাশ তাদের চিনে ফেলেন। বিষয়টি এলাকার কয়কজনকে তিনি সে জানান। এতে তারা ক্ষিপ্ত হয়ে আকাশকে বিভিন্ন ভাবে ভয়ভীতি দেখিয়ে অব্যাহতভাবে প্রাণনাশের হুমকি দেয়। গত রোববার বিকালে আকাশ কোবাগা এলাকায় ডাকাত সবুজ মিয়ার বাড়ির পাশ দিয়ে যাচ্ছিলেন। তখন সবুজের নেতৃত্বে অজ্ঞাতনামা ৩/৪ জন দেশীয় অস্ত্র নিয়ে আকাশের ওপর হামলা চালায়। হামলাকারীরা তাকে কুপিয়ে শরীরের বিভিন্ন অংশে রক্তাক্ত জখম করে ও ডান হাতের কবজি কেটে ফেলে। আকাশের ডাক চিৎকারে আশপাশের লোকজন ছুটে আসলে তারা দৌড়ে পালিয়ে যায়। পরে তাকে মুমূর্ষু অবস্থায় উদ্ধারের পর রাজধানী ঢাকার পঙ্গু হাসপাতালে নিয়ে ভর্তি করা হয়।\nঅভিযুক্ত সবুজের সঙ্গে যোগাযোগ করার হলে তার মোবাইল ফোনটি বন্ধ পাওয়া যায়।\nসোনারগাঁ থানার ওসি মো. মুহিবুল্লাহ জানান, এ ব্যাপারে থানায় একটি অভিযোগ পেয়েছি। অভিযোগটি তদন্ত করে প্রয়োজনীয় আইনগত ব্যবস্থা গ্রহণ করা হবে।",
    "scraped_at": "2025-12-24T23:23:45"
  },
  {
    "url": "https://www.jugantor.com/national/1044288",
    "title": "নিবন্ধন অধিদপ্তর যাচ্ছে ভূমি মন্ত্রণালয়ে, ব্যাপক অসন্তোষ",
    "publication_date": "2025-12-24T00:38:28+06:00",
    "keywords": "সরকার",
    "body": "সরকারের রেজিস্ট্রেশন বিভাগ বা নিবন্ধন অধিদপ্তরের সব কার্যক্রমকে আইন মন্ত্রণালয় থেকে ভূমি মন্ত্রণালয়ে স্থানান্তর করার উদ্যোগ নেওয়া হয়েছে। এ উদ্দেশ্যে ভূমি মন্ত্রণালয়ের এ সংক্রান্ত প্রস্তাব অনুমোদনের জন্য আজ বুধবার উপদেষ্টা পরিষদের সভায় উপস্থাপন করা হচ্ছে। সভার কার্যপত্রের ৩নং এজেন্ডা হিসাবে বিষয়টি রাখা হয়েছে। এতে বলা হয়, একই ছাতার নিচে সব ভূমিসেবা সহজে প্রদানের লক্ষ্যে দলিল নিবন্ধন কার্যক্রম ভূমি মন্ত্রণালয়ে স্থানান্তর করা হবে।\nএদিকে মঙ্গলবার রাতে এ খবর ছড়িয়ে পড়লে পুরো রেজিস্ট্রেশন বিভাগজুড়ে তীব্র ক্ষোভ অসন্তোষ ছড়িয়ে পড়ে। জেলা-রেজিস্ট্রার ও সাব-রেজিস্ট্রারদের অনেকে যুগান্তরে ফোন করে তাদের তীব্র প্রতিক্রিয়া ব্যক্ত করেন। তারা বলেন, ২০০৮ সাল থেকে এ সংক্রান্ত রিট মামলা উচ্চ আদালতে পেন্ডিং বা বিচারাধীন আছে। ফলে এ ধরনের প্রস্তাব উপদেষ্টা পরিষদে নিয়ে নিবন্ধন অধিদপ্তর ভূমি মন্ত্রণালয়ে স্থানান্তর করার আইনগত সুযোগ নেই। অতীতেও এ ধরনের উদ্যোগ নেওয়া হয়েছিল। কিন্তু সেটি সফল হয়নি। ভূমি মন্ত্রণালয় এমনিতে সীমাহীন সমস্যায় জড়িত। ভূমিসংক্রান্ত হাজার হাজার মামলার জালে বন্দি। তারা ভূমি অফিসগুলো এখন পর্যন্ত সেবাপ্রার্থীদের সেবা যথাযথভাবে দিতে পারছে না। নামজারির নামে ভোগান্তির শেষ নেই। এর মধ্যে রেজিস্ট্রেশন বিভাগ যুক্ত হলে ভোগান্তি ও হয়রানি আরও বাড়বে।\nএ প্রসঙ্গে বাংলাদেশ রেজিস্ট্রেশন সার্ভিস অ্যাসোসিয়েশনের মহাসচিব মাইকেল মহিউদ্দিন আব্দুল্লাহ যুগান্তরকে বলেন, ‘বিষয়টি বিচারাধীন। ফলে রিট নিষ্পত্তি না হওয়া পর্যন্ত ভূমি মন্ত্রণালয়ে স্থানান্তর করা হলে তা আইনসিদ্ধ হবে না। বরং আদালত অবমাননা হবে। তিনি বলেন, আদালতের আদেশে বলা আছে, রিট নিষ্পত্তি না হওয়া পর্যন্ত ভূমি রেজিস্ট্রেশন কার্যক্রম ভূমি মন্ত্রণালয়ে স্থানান্তর স্থগিত থাকবে।’\nপ্রসঙ্গত, নিবন্ধন অধিদপ্তরকে আইন মন্ত্রণালয় হতে ভূমি মন্ত্রণালয়ে স্থানান্তর করার বিষয়ে ২০০৭ সালে অর্থ বিভাগের সিদ্ধান্তের পরিপ্রেক্ষিতে হাইকোর্ট ডিভিশনে জনস্বার্থে রিট মামলা দায়ের করা হয়। যার নং ২৫১-২০০৮। এরপর ওই বছর ১৩ মার্চের শুনানি শেষে আদালত এক সংক্ষিপ্ত আদেশে বলেন, রিট নিষ্পত্তি না হওয়া পর্যন্ত স্থগিত থাকবে।\nসাব-রেজিস্ট্রারদের অনেকে যুগান্তরকে বলেন, শিগ্গিরই ভূমি রেজিস্ট্রেশন সেবা অটোমেশন হতে যাচ্ছে। এজন্য সরকার একটি প্রকল্প হাতে নিয়েছে। এছাড়া ইতোমধ্যে মাঠপর্যায়ে পরীক্ষামূলকভাবে ১৭টি অফিসে এটি সফলভাবে চালু রয়েছে। কেউ কেউ বলেন, রেজিস্ট্রেশন বিভাগ যখন ভালোভাবে চলতে শুরু করেছে, তখন কুচক্রী মহল জনস্বার্থের কথা বলে নিজেদের স্বার্থে এমন উদ্যোগ নিয়েছে।",
    "scraped_at": "2025-12-24T23:23:47"
  },
  {
    "url": "https://www.jugantor.com/national/1044287",
    "title": "বড়দিনে বৃষ্টি হবে কি?",
    "publication_date": "2025-12-23T23:52:41+06:00",
    "keywords": "আবহাওয়ার খবর",
    "body": "আগামী ২৫ ডিসেম্বর বড়দিন উদযাপনে দেশের আবহাওয়াতে থাকবে শীতের স্নিগ্ধ আমেজ। আমাদের আবহাওয়ার পূর্বাভাস অনুযায়ী, এ বছর বড়দিনটি শুষ্ক ও হালকা ঠান্ডা আবহাওয়ার মধ্য দিয়ে কাটবে। বিশেষ করে উৎসবের দিন উল্লেখযোগ্য কোনো বৃষ্টিপাতের সম্ভাবনা নেই।\nপূর্বাভাসে জানানো হয়েছে, বড়দিনের দিন সারা দেশে সর্বোচ্চ তাপমাত্রা ২৫ ডিগ্রি সেলসিয়াস থেকে ২৭ ডিগ্রি সেলসিয়াস এবং সর্বনিম্ন তাপমাত্রা ১২ ডিগ্রি সেলসিয়াস থেকে ১৬ ডিগ্রি সেলসিয়াস এর মধ্যে ওঠানামা করতে পারে। উত্তর-পশ্চিম দিক থেকে বয়ে আসা হালকা হিমেল বাতাসের কারণে দিনের তুলনায় রাতে শীতের তীব্রতা বেশি অনুভূত হবে। বিশেষ করে দেশের উত্তরাঞ্চলে শীতের প্রকোপ দক্ষিণাঞ্চলের তুলনায় কিছুটা বেশি থাকবে।এছাড়াও দেশের অনেক এলাকার আকাশ সকাল থেকে দুপুর পর্যন্ত কুয়াশাচ্ছন্ন থাকতে পারে।\n​দিনভর যেমন থাকবে আবহাওয়া\n​সকাল:নদী অববাহিকাসহ দেশের উত্তর,পশ্চিম ও মধ্যাঞ্চলের অধিকাংশ এলাকায় মাঝারি থেকে ঘন কুয়াশা থাকতে পারে। সূর্য ওঠার সঙ্গে সঙ্গে দেশের কিছু কিছু এলাকায় কুয়াশা কাটতে শুরু করলেও সকালের দিকে বেশ ঠান্ডা অনুভূত হবে।\n​দুপুর:দিনের এই সময়ে দেশের অনেক এলাকা আকাশ পরিষ্কার থাকলেও দেশের উত্তর, মধ্য ও পশ্চিমাঞ্চলের কিছু এলাকায় কুয়াশার দাপট থাকতে পারে। তবে উৎসবের আমেজে বাইরে ঘোরাঘুরির জন্য দুপুরের সময়টি অনুকূল থাকতে পারে।\n​রাত:সূর্যাস্তের পর থেকেই তাপমাত্রা দ্রুত কমতে শুরু করবে। যারা রাতে গির্জা বা বাইরে উৎসবে অংশ নেবেন, তাদের জন্য পর্যাপ্ত গরম কাপড় সঙ্গে রাখা জরুরি।\n​স্বাস্থ্য সতর্কতা\n​এই বড়দিন শুষ্ক ও শীতল আবহাওয়া উপভোগ করতে পারবেন। পরিবারের সঙ্গে আনন্দময় ও স্বাস্থ্যকর উৎসব উদযাপনের জন্য সবাইকে শীতকালীন পোশাক পরিধান এবং প্রয়োজনীয় সতর্কতা অবলম্বনের পরামর্শ দেওয়া হচ্ছে।",
    "scraped_at": "2025-12-24T23:23:48"
  },
  {
    "url": "https://www.jugantor.com/country-news/1044286",
    "title": "আ. লীগ ও শ্রমিক লীগের ২ নেতা গ্রেফতার",
    "publication_date": "2025-12-23T23:19:10+06:00",
    "keywords": "মুন্সীগঞ্জ",
    "body": "টঙ্গীবাড়ীতে আওয়ামী লীগ ও শ্রমিক লীগের দুই নেতাকে গ্রেফতার করেছে পুলিশ। মঙ্গলবার ভোর রাতে আউটশাহী ও আড়িয়ল এলাকা থেকে তাদের গ্রেফতার করা হয়।\nতারা হলেন- উপজেলার আড়িয়ল ইউনিয়নের ১নং ওয়ার্ড আওয়ামী লীগের সাধারণ সম্পাদক হাসান শেখ (৪৫) ও উপজেলা শ্রমিক লীগের আহ্বায়ক কমিটির যুগ্ম সাধারণ সম্পাদক শফিকুল ইসলাম হাওলাদার (৫০)।\nশফিকুল উপজেলার কাইচাইল গ্রামের জয়নাল হাওলাদারের ছেলে এবং হাসান শেখ আড়িয়ল গ্রামের মৃত কফিল উদ্দিন শেখের ছেলে।\nটঙ্গীবাড়ী থানা ওসি মো. মনিরুল হক ডাবলু জানান, বিস্ফোরক মামলায় তাদের গ্রেফতার করে আদালতে পাঠানো হয়েছে।",
    "scraped_at": "2025-12-24T23:23:49"
  },
  {
    "url": "https://www.jugantor.com/islam-life/1044285",
    "title": "ওমরাহকে কি বিয়ের মোহর করা যাবে?",
    "publication_date": "2025-12-23T22:59:55+06:00",
    "keywords": "বিয়ে,ওমরাহ,মোহরানা",
    "body": "ইসলামে বিয়ের সময় মোহর নির্ধারণ করা ওয়াজিব। কোনো কারণে বিয়ের সময় মোহর নির্ধারণ না করা হলেও শরিয়ত মোতাবেক স্ত্রীকে মোহর থেকে বঞ্চিত করা যায় না। সেক্ষেত্রে স্ত্রী তার সমপর্যায়ের নারীদের প্রচলিত মোহর— যাকে মোহরে মিসিল বলা হয়— পাওয়ার অধিকারী হয়। বিয়ের মোহর পরিশোধ করা স্বামীর ওপর ফরজ দায়িত্ব। এখন কোনো স্বামী কি তার স্ত্রীকে ওমরাহ করাবে এ শর্তে মোহর নির্ধারণ করতে পারবে? আর তাতে কি মোহর আদায় হবে?\nমোহর সম্পর্কে  আল্লাহ তাআলা কুরআনুল কারিমে সুস্পষ্ট নির্দেশ দিয়েছেন এভাবে—\nوَ اٰتُوا النِّسَآءَ صَدُقٰتِهِنَّ نِحۡلَۃً فَاِنۡ طِبۡنَ لَکُمۡ عَنۡ شَیۡءٍ مِّنۡهُ نَفۡسًا فَکُلُوۡهُ هَنِیۡٓــًٔا مَّرِیۡٓــًٔا\n‘আর তোমরা নারীদেরকে উপহার হিসেবে তাদের মোহর দিয়ে দাও। অতঃপর তারা যদি সন্তুষ্টচিত্তে তা থেকে কিছু তোমাদের জন্য ছেড়ে দেয়, তবে তা তোমরা সানন্দে ও তৃপ্তিসহকারে গ্রহণ করতে পার।’ (সুরা নিসা: আয়াত ৪)\nমোহর কোনোভাবেই নারীর মূল্য নয়; বরং এটি একটি সম্মানসূচক উপহার, যা স্ত্রীর প্রতি স্বামীর আন্তরিকতা ও আগ্রহের প্রকাশ। কোরআনের আয়াতে ‘নিহলাহ’ (উপহার) শব্দ ব্যবহারের মাধ্যমে স্পষ্ট করে দেওয়া হয়েছে যে মোহর কোনো বিনিময় বা কেনাবেচার মূল্য নয়। একই সঙ্গে আয়াতে মোহর সরাসরি স্ত্রীকে দেওয়ার নির্দেশ দিয়ে বোঝানো হয়েছে, মোহরের প্রকৃত মালিক স্ত্রী নিজেই—তার পরিবার বা অভিভাবক নয়। স্ত্রী চাইলে নিজের ইচ্ছায় মোহরের কোনো অংশ ছাড়ও দিতে পারে।\nবিয়ের সময় মোহর হিসেবে স্বর্ণ, রৌপ্য কিংবা নগদ অর্থ নির্ধারণ করা বৈধ। যেমন—পাঁচ ভরি স্বর্ণ, বায়ান্ন তোলা রৌপ্য বা পাঁচ লক্ষ টাকা ইত্যাদি মোহর হিসেবে ধার্য করা যেতে পারে।\nবিজ্ঞ আলেমদের মতে, হজ বা ওমরাহকে সরাসরি বিয়ের মোহর হিসেবে নির্ধারণ করা শরিয়তসম্মত নয়। কেউ যদি বিয়ের আকদের সময় হজ বা ওমরাহকে মোহর হিসেবে উল্লেখ করে, তাহলে বিবাহ হয়ে যাবে; তবে সেই ক্ষেত্রে মোহর হিসাবে হজ বা ওমরাহ গণ্য না হয়ে স্ত্রীর জন্য মোহরে মিছাল ওয়াজিব হবে।\nআরও পড়ুননারীরা জানাজায় অংশ নিতে পারবে কি?মায়ের দোয়া কেন কখনো খালি ফেরে না?সন্তান জন্মদানের জন্য অন্য নারীর গর্ভ ভাড়া করা যাবে কি?\nআরও পড়ুন\nমোহরে মিছাল\nইসলামি শরিয়তের পরিভাষায় মোহরে মিছাল বলতে বোঝায়—পাত্রীর বংশের নারীদের অনুরূপ মোহর। অর্থাৎ পাত্রীর বোন, ফুফু বা চাচাতো বোনদের মধ্যে যারা বয়স, সৌন্দর্য, গুণাবলি ও সামাজিক মর্যাদার দিক থেকে তার সমপর্যায়ের, তাদের নির্ধারিত মোহরের ভিত্তিতে তার মোহর নির্ধারণ করা।\nতবে কারো যদি বিয়ের পর মোহরের অর্থ দিয়ে স্ত্রীকে হজ বা ওমরাহ করানোর নিয়ত থাকে এবং স্ত্রীও এতে সম্মত থাকে, তাহলে হজ বা ওমরাহর সম্ভাব্য ব্যয়ের সমপরিমাণ টাকা মোহর হিসেবে নির্ধারণ করা যেতে পারে। বিয়ের পর স্ত্রী স্বেচ্ছায় রাজি হলে সেই অর্থ ব্যয় করে তাকে হজ বা ওমরাহ করানো বৈধ হবে।\nএ বিষয়টি পুরোপুরি স্ত্রীর ইচ্ছা ও সম্মতির ওপর নির্ভরশীল। বিয়ের পর কথাবার্তার মাধ্যমে যদি স্ত্রী হজ বা ওমরাহর পরিবর্তে নগদ অর্থ দাবি করে, তাহলে স্বামীকে নগদ অর্থই পরিশোধ করতে হবে। কারণ মোহর স্ত্রীর নিজস্ব সম্পদ; সে সেই অর্থ কীভাবে এবং কোন খাতে ব্যয় করবে—তা একান্তই তার ব্যক্তিগত সিদ্ধান্ত ও পছন্দের বিষয়।",
    "scraped_at": "2025-12-24T23:23:50"
  },
  {
    "url": "https://www.jugantor.com/country-news/1044284",
    "title": "নারায়ণগঞ্জে পাঁচটি আসনে মনোনয়নপত্র সংগ্রহ করলেন ৩০ প্রার্থী",
    "publication_date": "2025-12-23T22:55:40+06:00",
    "keywords": "নারায়ণগঞ্জ,ত্রয়োদশ সংসদ নির্বাচন",
    "body": "নারায়ণগঞ্জের পাঁচটি সংসদীয় আসনে বিএনপি, জামায়াত ও স্বতন্ত্রসহ ৩০ প্রার্থী জেলা নির্বাচন অফিস থেকে মনোনয়নপত্র সংগ্রহ করেছেন।\nমঙ্গলবার (২৩ ডিসেম্বর) বিষয়টি নিশ্চিত করেছেন নারায়ণগঞ্জ জেলা নির্বাচন কর্মকর্তা আলমগীর হোসেন।\nনারায়ণগঞ্জ-১ (রুপগঞ্জ) আসন থেকে মনোনয়নপত্র সংগ্রহ করেছেন স্বতন্ত্র প্রার্থী হিসাবে দুলাল হোসেন, ইনসানিয়াত বিপ্লব বাংলাদেশ পার্টি মো. রেহান আফজাল, বিএনপির মনোনীত প্রার্থী মোস্তাফিজুর রহমান ভুইয়া।\nনারায়ণগঞ্জ-২ (আড়াইহাজার) থেকে মনোনয়নপত্র সংগ্রহ করেছেন বাংলাদেশ জামায়াতে ইসলামীর প্রার্থী মো. ইলিয়াজ মোল্লা, বাংলাদেশ রিপাবলিক পার্টি আবু হানিফ হৃদয়, বিএনপির মনোনীত প্রার্থী নজরুল ইসলাম আজাদ,  ইসলামী আন্দোলন বাংলাদেশের মাওলানা মো. হাবিবুল্লাহ।\nনারায়ণগঞ্জ-৩ (সোনারগাঁ-সিদ্ধিরগঞ্জ) বিএনপির মনোনীত প্রার্থী আজহারুল ইসলাম মান্নান, ইসলামী আন্দোলন বাংলাদেশে সদ্য যোগ দেওয়া জাতীয় পার্টির সাবেক প্রেসিডিয়াম সদস্য ও সৌদি আরবের সাবেক রাষ্ট্রদূত গোলাম মসীহ।\nনারায়ণগঞ্জ-৪ (ফতুল্লা) আসন জামায়াতে ইসলামী বাংলাদেশের মনোনীত প্রার্থী মোহাম্মদ মমিনুল হক, মো. শাহ আলম, স্বতন্ত্র প্রার্থী কাজী মো. জহিরুল ইসলাম, খেলাফত মজলিশের ইলিয়াছ আহম্মেদ, বিএনপির মোহাম্মদ আলী, বাসদের সেলিম মাহমুদ, স্বতন্ত্র সেলিম রেজা শাওন, বাংলাদেশ রিপাবলিক পার্টি আবু হানিফ হৃদয়, খেলাফত মজলিশ আনোয়ার হোসেন, জাতীয় সমাজতান্ত্রিক দলের প্রার্থী সুরাইয়া তাবাসসুম, ইসলামী আন্দোলন বাংলাদেশের মনোনীত প্রার্থী মো. ইসমাইল হোসেন কাউসার, বিএনপির নামে মনোনয়ন নিয়েছেন মো. সুরুজ্জামান, স্বতন্ত্র প্রার্থী কবির হোসেন, নারায়ণগঞ্জ জেলা যুবদলের সদস্য সচিব শেখ মো. মশিউর।\nনারায়ণগঞ্জ-৫ (সদর -বন্দর) মুক্তি জোটের মনোনীত প্রার্থী এইচ এম আমজাদ হোসেন মোল্লা, খেলাফত মজলিশের মনোনীত প্রার্থী এবিএম সিরাজুল মামুন, স্বতন্ত্র প্রার্থী হিসাবে মাকসুদ হোসেন, নারগিস আক্তার, সমাজতান্ত্রিক দল (বাসদ), আবু নাঈম খান বিপ্লব,  বিপ্লবী ওয়াকার্স পার্টির মাহমুদ হোসেন,  ইসলামী আন্দোলনের বাংলাদেশের মাছুম বিল্লাহ।",
    "scraped_at": "2025-12-24T23:23:51"
  },
  {
    "url": "https://www.jugantor.com/national/1044283",
    "title": "ফের বাংলাদেশের হাইকমিশনারকে তলব করল ভারত",
    "publication_date": "2025-12-23T22:55:29+06:00",
    "keywords": "ভারত",
    "body": "দিল্লিতে নিযুক্ত বাংলাদেশের হাইকমিশনার রিয়াজ হাদিদুল্লাহকে ফের তলব করেছে ভারতের পররাষ্ট্র মন্ত্রণালয়। মঙ্গলবার (২৩ ডিসেম্বর) ঢাকায় ভারতীয় হাইকমিশনার প্রণয় ভার্মাকে তলবের কয়েক ঘণ্টার ব্যবধানে বাংলাদেশের দূতকে পাল্টা তলব করেছে দিল্লি।\nচলমান উত্তেজনার প্রেক্ষাপটে এটি দ্বিতীয়বারের মতো দুই দেশের কূটনীতিকদের তলব করার ঘটনা।\nএদিকে নিরাপত্তা জোরদার করতে নয়াদিল্লিতে অবস্থিত বাংলাদেশ হাইকমিশনের সামনে প্রায় ১৫ হাজার নিরাপত্তা সদস্য মোতায়েন করেছে ভারত।\nসম্প্রতি ভারতে বাংলাদেশের কূটনৈতিক মিশন ও ভিসা সেবাকেন্দ্রগুলোকে ঘিরে নিরাপত্তা পরিস্থিতি ক্রমেই উদ্বেগজনক হয়ে উঠেছে। গত কয়েক দিনে নয়াদিল্লি, কলকাতা, আগরতলা ও শিলিগুড়িতে বাংলাদেশি মিশনের সামনে একাধিক বিক্ষোভ কর্মসূচি পালিত হয়। কোথাও কোথাও বিক্ষোভকারীরা সরাসরি ভিসা সেবাকেন্দ্রের কার্যক্রমে বাধা সৃষ্টি করে।\nএই পরিস্থিতির প্রেক্ষাপটে নয়াদিল্লিতে বাংলাদেশ হাইকমিশন সাময়িকভাবে কনস্যুলার ও ভিসা সংক্রান্ত সেবা বন্ধ রাখার সিদ্ধান্ত নেয়। হাইকমিশনের ফটকে টানানো এক নোটিশে জানানো হয়, পরবর্তী নির্দেশ না দেওয়া পর্যন্ত এসব কার্যক্রম স্থগিত থাকবে। একই সঙ্গে আগরতলায় বাংলাদেশ সহকারী হাইকমিশন এবং শিলিগুড়িতে অবস্থিত বাংলাদেশ ভিসা সেন্টারেও ভিসা সেবা কার্যক্রম বন্ধ রাখা হয়েছে।",
    "scraped_at": "2025-12-24T23:23:53"
  },
  {
    "url": "https://www.jugantor.com/doctor-available/1044282",
    "title": "রোগ তালিকার শীর্ষে উচ্চ রক্তচাপ",
    "publication_date": "2025-12-23T22:46:42+06:00",
    "keywords": "রাজধানীর খবর,বিবিএস",
    "body": "বাংলাদেশ পরিসংখ্যান ব্যুরোর (বিবিএস) ‘হেলথ অ্যান্ড মরবিডিটি স্ট্যাটাস সার্ভে-২০২৫’–এর তথ্য অনুযায়ী বাংলাদেশে শীর্ষ ১০টি রোগের তালিকায় এক নম্বরে রয়েছে উচ্চ রক্তচাপ। ওষুধের উৎপাদন ও সরবরাহ নিরবিচ্ছিন্ন করার মাধ্যমে দেশের সকল কমিউনিটি ক্লিনিক ও উপজেলা স্বাস্থ্য কমপ্লেক্সে উচ্চ রক্তচাপের ওষুধের প্রাপ্যতা নিশ্চিত করতে হবে। মঙ্গলবার (২৩ ডিসেম্বর) রাজধানীর বিএমএ ভবনে ‘উচ্চ রক্তচাপ নিয়ন্ত্রণ: অগ্রগতি, বাধা এবং করণীয়’ শীর্ষক সাংবাদিক কর্মশালায় এই আহ্বান জানানো হয়। গ্লোবাল হেলথ অ্যাডভোকেসি ইনকিউবেটর (জিএইচএআই) এর সহযোগিতায় প্রজ্ঞা (প্রগতির জন্য জ্ঞান) এই কর্মশালার আয়োজন করে। কর্মশালায় প্রিন্ট, টেলিভিশন এবং অনলাইন মিডিয়ায় কর্মরত ২৮ জন সাংবাদিক অংশগ্রহণ করেন।\nকর্মশালায় জানানো হয়, দেশে অসংক্রামক রোগ মোট মৃত্যুর ৭১ শতাংশের জন্য দায়ী হলেও, এই খাতে বাজেট বরাদ্দ খুবই সামান্য। বিশ্ব ব্যাংকের প্রতিবেদন অনুযায়ী, স্বাস্থ্য খাতে সরকারের মোট অর্থায়নের মধ্যে ৫ শতাংশেরও কম ব্যয় হয় অসংক্রামক রোগ সংক্রান্ত বাজেটে। এই সীমিত বরাদ্দ কার্যকরভাবে উচ্চ রক্তচাপ নিয়ন্ত্রণে বড় বাধা হিসেবে কাজ করছে। অন্যদিকে, বরাদ্দকৃত অর্থও যথাযথভাবে ব্যবহার হয় না বলে জানানো হয় কর্মশালায়।\nবক্তারা বলেন, তৃণমূল পর্যায়ে উচ্চ রক্তচাপ নিয়ন্ত্রণে সকল কমিউনিটি ক্লিনিক ও উপজেলা স্বাস্থ্য কমপ্লেক্সে নিয়মিত চিকিৎসাসেবা ও ওষুধ প্রদান নিশ্চিত করা গেলে দেশে উচ্চ রক্তচাপজনিত অসুস্থতা ও মৃত্যু উল্লেখযোগ্যভাবে কমবে। একই সঙ্গে সরকারের দীর্ঘমেয়াদি চিকিৎসা ব্যয়ও হ্রাস পাবে। উচ্চ রক্তচাপ প্রতিরোধ ও নিয়ন্ত্রণে সরকারের সঙ্গে সংশ্লিষ্ট সকল অংশীজনদের সম্মিলিতভাবে কাজ করতে আহ্বান জানানো হয় কর্মশালায়।\nকমিউনিটি ক্লিনিক স্বাস্থ্য সহায়তা ট্রাস্ট-এর ডা. গীতা রানী দেবী বলেন, ‘প্রান্তিক পর্যায়ে উচ্চ রক্তচাপের ওষুধ পৌঁছে দিতে সরকার কাজ করছে। পর্যায়ক্রমে আমরা সকল কমিউনিটি ক্লিনিক ও উপজেলা স্বাস্থ্য কমপ্লেক্সে ওষুধের প্রাপ্যতা নিশ্চিত করতে পারবো।’\nএসেনসিয়াল ড্রাগস্ কোম্পানি লিমিটেড-এর উপ-মহাব্যবস্থাপক (বিক্রয় ও বিপণন) মো. রিয়াদ আরেফিন বলেন, ‘উচ্চ রক্তচাপের ওষুধ উৎপাদন ও সরবরাহ নিরবিচ্ছিন্ন রাখা আমাদের অন্যতম প্রধান একটি অগ্রাধিকার। আশা করি দ্রুতই আমরা সব কমিউনিটি ক্লিনিক ও উপজেলা স্বাস্থ্য কমপ্লেক্সে ওষুধ সরবরাহ নিশ্চিত করতে পারব।’\nকর্মশালায় আলোচক হিসেবে উপস্থিত ছিলেন চ্যানেল টুয়েন্টিফোর-এর হেড অব নিউজ অ্যান্ড কারেন্ট অ্যাফেয়ার্স জহিরুল আলম; জিএইচএআই বাংলাদেশ কান্ট্রি লিড মুহাম্মাদ রূহুল কুদ্দুস এবং প্রজ্ঞার নির্বাহী পরিচালক এবিএম জুবায়ের। কর্মশালায় বিষয়ভিত্তিক উপস্থাপনা তুলে ধরেন প্রজ্ঞা’র প্রোগ্রাম অফিসার সামিহা বিনতে কামাল।",
    "scraped_at": "2025-12-24T23:23:54"
  },
  {
    "url": "https://www.jugantor.com/politics/1044281",
    "title": "বিএনপিকে বিজয়ী করুন, উন্নয়নের দায়িত্ব নেব: আরিফুল হক",
    "publication_date": "2025-12-23T22:39:46+06:00",
    "keywords": "বিএনপি",
    "body": "বিএনপি চেয়ারপারসনের উপদেষ্টা ও সিলেট-৪ আসনের বিএনপির মনোনীত সংসদ-সদস্য প্রার্থী আরিফুল হক চৌধুরী বলেছেন, আপনারা বিএনপিকে বিজয়ী করুন, উন্নয়নের দায়িত্ব আমি নেব। ঐক্যবদ্ধভাবে কাজ করলে কোনো শক্তিই বিএনপিকে পরাজিত করতে পারবে না।\nমঙ্গলবার গোয়াইনঘাট উপজেলা বিএনপি ও অঙ্গসংগঠনের উদ্যোগে আয়োজিত কর্মী সম্মেলনে প্রধান অতিথির বক্তব্যে তিনি এসব কথা বলেন।\nআরিফুল হক চৌধুরী বলেন, আমাকে ভোট দিয়ে বিজয়ী করার দায়িত্ব আপনাদের, আর গোয়াইনঘাটের উন্নয়ন চিত্র বদলে দেওয়ার দায়িত্ব আমার। নির্বাচিত হলে এক বছরের মধ্যেই গোয়াইনঘাটের সিংহভাগ জনগুরুত্বপূর্ণ উন্নয়ন প্রকল্প বাস্তবায়নের আশ্বাস দেন তিনি।\nগোয়াইনঘাট উপজেলা বিএনপির সভাপতি মাহবুব আলমের সভাপতিত্বে ও সাধারণ সম্পাদক জসিম উদ্দিন এবং উপজেলা যুবদলের আহ্বায়ক শাহজাহান সিদ্দিকীর যৌথ পরিচালনায় অনুষ্ঠানে প্রধান বক্তা ছিলেন জেলা বিএনপির উপদেষ্টা ও সাবেক উপজেলা চেয়ারম্যান আব্দুল হাকিম চৌধুরী।",
    "scraped_at": "2025-12-24T23:23:55"
  },
  {
    "url": "https://www.jugantor.com/country-news/1044280",
    "title": "বিএনপি প্রার্থীর সমর্থকদের বাড়িঘরে হামলার ঘটনায় মামলা",
    "publication_date": "2025-12-23T22:38:35+06:00",
    "keywords": "বাগমারা",
    "body": "রাজশাহী-৪ (বাগমারা) আসনে বিএনপির প্রার্থী ডি.এম জিয়াউর রহমান জিয়ার সমর্থক সাঁইধারা গ্রামের কয়েকটি হিন্দু পরিবারসহ ১৫টি বাড়িতে হামলা, ভাঙচুর, লুটপাট ও অগ্নিসংযোগের অভিযোগে ২৫ জনের বিরুদ্ধে থানায় একটি মামলা হয়েছে।\nমঙ্গলবার (২৩ ডিসেম্বর) সাঁইধারা গ্রামের ভুক্তভোগী সুশীল চন্দ্র প্রামানিক বাদী হয়ে বাগমারা মামলাটি করেছেন।\nমামলায় নরদাশ ইউনিয়ন বিএনপির সাধারণ সম্পাদক জুলফিকার আলী বাচ্চু, ইউনিয়নের ৮নং ওয়ার্ড বিএনপির সভাপতি আফজাল হোসেন, স্থানীয় বিএনপি নেতা আব্দুল জব্বার, মফিজ উদ্দিন, লেকেন আলী, মোশারফ আলী, আকতার হোসেন, আজিজুর রহমান, ইসাহাক আলী, আজাহার আলী, মোজাফ্ফর হোসেন, কামরুল হাসান, পিন্টু, সাইদুর রহমান, আব্দুর রাজ্জাক, আমির উদ্দিন, জসিম উদ্দিন ও আজাদ মাস্টারসহ ২৫ জনের নাম উল্লেখ করে এবং অজ্ঞাত আরও ১০ থেকে ১৫ জনকে আসামি করা হয়েছে।\nমামলা সূত্রে এবং সরেজমিনে সাঁইধারা গ্রামে গিয়ে ভুক্তভোগী পরিবারের লোকজনের সঙ্গে কথা বলে জানা গেছে, স্থানীয় কিছু আওয়ামী লীগ, বিএনপি ও জামায়াতের লোকজন মিলে একটি কমিটি গঠন করে বাগমারার নরদাশ ইউনিয়নের যশো বিলে প্রকল্পের মাধ্যমে মাছ চাষ করে আসছিলেন। ওই কমিটির সদস্য সাঁইধারা গ্রামের বাসিন্দা আব্দুল জব্বার গ্রামের কৃষকদের জন্য দশ লাখ টাকা প্রকল্প থেকে নেন। কিন্তু ওই গ্রামের যে সব কৃষক বিএনপির প্রার্থী ডি. এম জিয়াউর রহমান জিয়ার পক্ষে রয়েছেন তাদের টাকা না দিয়ে হয়রানি করা হচ্ছিল। এ কারণে রোববার রাত ৮টার দিকে গ্রামের কয়েকজন কৃষক তাদের পাওনা টাকার দাবিতে আব্দুল জব্বারের বাড়িতে যান।\nএই ঘটনার জেরে নরদাশ ইউনিয়ন বিএনপির সাধারণ সম্পাদক জুলফিকার আলী বাচ্চু ও স্থানীয় বিএনপি নেতা আব্দুল জব্বারসহ ৩০ থেকে ৩৫ জন ব্যক্তি অস্ত্রশস্ত্র নিয়ে রাত ১০টার দিকে সুশীল চন্দ্র প্রামানিক, শ্যামল কুমার, আব্দুল মান্নান, দুলাল হোসেন, মোস্তাক, মামনুর রশিদ, আকবর আলী, নওশাদ আলী, আব্দুস সামাদ, আলা উদ্দিন, আজগর আলী, মানিকুল্যা, আব্দুল আজিদ, আশরাফুল ইসলাম ও আহসান আলীর বাড়িতে হামলা চালায়।\nহামলাকারীরা একই আসনে বিএনপির মনোনয়ন বঞ্চিত এক প্রার্থীর অনুসারী বলে মামলার বাদী সুশীল চন্দ্র প্রামানিক এবং ভুক্তভোগী মোস্তাক আহম্মেদ, আব্দুল মান্নান, সাজ্জাদ হোসেন, দুলাল হোসেন ও মজনু রহমানসহ গ্রামের একাধিক ব্যক্তি অভিযোগ করেন।\nহামলাকারীরা বিএনপির প্রার্থী ডি.এম জিয়ার সমর্থকদের ১৫টি বাড়ির দরজা-জানালা ও বৈদ্যুতিক মিটার ভাঙচুর, লুটপাট ও কয়েকটি বাড়ির টিনের চালায় অগ্নিসংযোগ করে।\nএ বিষয়ে থানার ওসি সাইদুল আলম বলেছেন, বাড়ি ঘরে হামলা, ভাঙচুর, লুটপাট ও অগ্নিসংযোগের অভিযোগে সুশীল চন্দ্র প্রামানিক বাদী হয়ে একটি মামলা করেছেন। আসামিদের গ্রেফতারের চেষ্টা চলছে।",
    "scraped_at": "2025-12-24T23:23:57"
  },
  {
    "url": "https://www.jugantor.com/country-news/1044279",
    "title": "খন্দকার আবু আশফাকের পক্ষে মনোনয়নপত্র সংগ্রহ",
    "publication_date": "2025-12-23T22:34:40+06:00",
    "keywords": "",
    "body": "ঢাকা-১ আসনের সংসদ-সদস্য প্রার্থী খন্দকার আবু আশফাকের পক্ষে মনোনয়নপত্র সংগ্রহ করা হয়েছে। দোহার উপজেলা বিএনপির সভাপতি এসএম নজরুল ইসলাম মেসের মনোনয়ন সংগ্রহ করেন।\nমঙ্গলবার (২৩ ডিসেম্বর) বিকাল ৪টার দিকে ঢাকা ডিসি অফিসের জেলা মানবসম্পদ কর্মকর্তা মাহবুবুর রহমানের কাছ থেকে মনোনয়নপত্র সংগ্রহ করেন তিনি।\nএ সময় উপস্থিত ছিলেন দোহার পৌরসভা বিএনপির সভাপতি এসএম কুদ্দুস, ঢাকা জেলা বিএনপির সাবেক সহআইনবিষয়ক সম্পাদক অ্যাডভোকেট আতিকুর রহমান সোহান, জাসাস কেন্দ্রীয় কমিটির সহসভাপতি সালাউদ্দিন মোল্লা এবং স্বেচ্ছাসেবক দল কেন্দ্রীয় কমিটির সহসভাপতি ওয়াহিদুর রহমান বানি।",
    "scraped_at": "2025-12-24T23:23:58"
  },
  {
    "url": "https://www.jugantor.com/country-news/1044278",
    "title": "ইটভাটায় ২৯ লাখ টাকা জরিমানা",
    "publication_date": "2025-12-23T22:28:46+06:00",
    "keywords": "টাঙ্গাইল",
    "body": "পরিবেশ ছাড়পত্রবিহীন পরিচালিত টাঙ্গাইলের মধুপুরের পাঁচটি অবৈধ ইটভাটায় পরিবেশ অধিদপ্তরের পক্ষ থেকে অভিযান পরিচালিত হয়েছে। ভ্রাম্যমাণ আদালত পরিচালনা করে মোট ২৯ লাখ টাকা জরিমানা আদায় এবং কিলন ভেঙ্গে ইট প্রস্তুত কার্যক্রম বন্ধের নির্দেশ দেওয়া হয়েছে।\nমঙ্গলবার (২৩ ডিসেম্বর) দিনব্যাপী পরিবেশ অধিদপ্তর টাঙ্গাইল  ও জেলা প্রশাসন টাঙ্গাইলের যৌথ উদ্যোগে এ অভিযান ও ভ্রাম্যমাণ আদালত পরিচালিত হয়।\nজেলা প্রশাসকের কার্যালয় টাঙ্গাইলের সহকারী কমিশনার ও নির্বাহী ম্যাজিস্ট্রেট মো. নওশাদ আলম এ অভিযানে ভ্রাম্যমাণ আদালত পরিচালনা করেন।\nঅভিযানে ইটভাটাগুলোর কিলন ভেঙে দেওয়া হয় এবং কাঁচা ইট ধ্বংস করা হয়, পাশাপাশি অবৈধ কার্যক্রম সম্পূর্ণ বন্ধ করার নির্দেশ প্রদান করা হয়।\nঅভিযান পরিচালিত হয় কালামাঝি গ্রামের মেসার্স বিজয় ব্রিকস, কুড়ালিয়ার সিটি ব্রিকস, এসকেবি ব্রিকস, দড়িহাতিলের তিতাস ও মধুপুর ব্রিকস ইট প্রস্তুত কারখানায়। বিজয় ব্রিকস মালিককে ৫ লাখ ও বাকি ৪ ব্রিকস মালিককে ৬ লাখ টাকা করে মোট ২৯ লাখ টাকা জরিমানা করা হয়েছে।\nঅভিযানকালে উপস্থিত ছিলেন- টাঙ্গাইল পরিবেশ অধিদপ্তরের  সহকারী পরিচালক তাপস চন্দ্র পাল, পরিদর্শক বিপ্লব কুমার সূত্রধরসহ সংশ্লিষ্ট কার্যালয়ের কর্মকর্তা-কর্মচারী। আইনশৃঙ্খলা রক্ষায় মধুপুর থানা পুলিশ, ফায়ার সার্ভিস ও সিভিল ডিফেন্স অধিদপ্তর এবং বাংলাদেশ আনসার ব্যাটালিয়নের সদস্যরা সার্বিক সহায়তা প্রদান করেন।\nপরিবেশ অধিদপ্তর টাঙ্গাইলের সহকারী পরিচালক তাপস চন্দ্র পাল অভিযানের সত্যতা নিশ্চিত করে জানান, পরিবেশ সুরক্ষা নিশ্চিত করা এবং জনস্বাস্থ্য ও কৃষিজমি রক্ষার স্বার্থে টাঙ্গাইল জেলার অবৈধ ইটভাটার বিরুদ্ধে এ ধরনের অভিযান নিয়মিতভাবে চলমান থাকবে।",
    "scraped_at": "2025-12-24T23:23:59"
  },
  {
    "url": "https://www.jugantor.com/opinion/1044277",
    "title": "বিশ্বমঞ্চে আত্মত্যাগের অনুকরণীয় দৃষ্টান্ত ব্লু হেলমেটধারীরা",
    "publication_date": "2025-12-23T22:28:39+06:00",
    "keywords": "জাতিসংঘ",
    "body": "বিশ্বশান্তি প্রতিষ্ঠায় তারা প্রাণ দিয়েছেন। জাতিসংঘ শান্তিরক্ষা মিশনে সুদানের তপ্ত মরুভূমি রঞ্জিত হয়েছে তাদের রক্তে। নাটোরের মো. মাসুদ রানা, কুড়িগ্রামের মমিনুল ইসলাম, শান্ত মন্ডল, রাজবাড়ীর শামীম রেজা, কিশোরগঞ্জের জাহাঙ্গীর আলম এবং গাইবান্ধার সবুজ মিয়া-এরা সবাই বিচ্ছিন্নতাবাদীদের ড্রোন হামলায় প্রাণ বিসর্জন দেওয়া দেশপ্রেমিক বাংলাদেশ সেনাবাহিনীর গর্বিত সদস্য। দেশের অকুতোভয় বীর সন্তান। বাংলাদেশি শান্তিরক্ষী। বিশ্বশান্তির মঞ্চে অনন্য জাগরণের এই আত্মত্যাগ মুক্তির সোনালী সূর্যের প্রতীক দেশের জাতীয় পতাকাকে করেছে আরও রক্ত লাল। বিশ্বপরিমণ্ডলে পুনরায় সাহস, পেশাদারিত্ব ও আত্মনিবেদনের মাধ্যমে রক্তের অক্ষরে নিজেদের নামাঙ্কিত করার পাশাপাশি বিশ্বশান্তি ও স্থিতিশীলতা প্রতিষ্ঠায় অনুপ্রেরণার অবিরাম উৎস হিসেবে চিত্রিত করে গেছেন বাংলাদেশকে। তাদের চির প্রস্থান বেদনার আবার একই সঙ্গে গৌরবময় অনুভূতির দ্যোতক।\nকোটি কোটি মানুষের ভালোবাসা ও গৌরব বুকে নিয়েই নিহত ৬ বাংলাদেশি শান্তিরক্ষী শনিবার (২০ ডিসেম্বর) ফিরেছেন নিজ মাতৃভূমিতে কফিনে নিথর দেহে। যথাযথ রাষ্ট্রীয় মর্যাদা ও আনুষ্ঠানিকতায় সম্পন্ন হচ্ছে বিশ্বশান্তিতে জীবন দেয়া এই সূর্যসন্তানদের জানাজা ও দাফন। অতুল্য আত্মত্যাগে চিরকাল তারা দীপ্ত থাকবেন প্রতিটি মানুষের স্মৃতি-আবেগের সরলতায়,  ও গর্বের অনুভবে আত্মমর্যাদায়। তাদের রক্ত, ত্যাগ আর অদম্য সাহস গভীর কৃতজ্ঞতা ও পরম শ্রদ্ধায় স্মরণ করবে সতের কোটির বাংলাদেশ।\nএর আগে গত ১৩ ডিসেম্বর সুদানের আবেই এলাকায় জাতিসংঘ শান্তিরক্ষা মিশনের একটি ঘাঁটিতে বর্বরোচিত সন্ত্রাসী ড্রোন হামলায় বাংলাদেশ সেনাবাহিনীর ৬ সদস্য মারা যান। আহত হয়েছেন ৯ জন। আহত শান্তিরক্ষীরা হলেন-কুষ্টিয়ার বাসিন্দা লেফটেন্যান্ট কর্নেল খোন্দকার খালেকুজ্জামান, দিনাজপুরের সার্জেন্ট মো. মোস্তাকিম হোসেন, ঢাকার করপোরাল আফরোজা পারভিন ইতি, বরগুনার ল্যান্স করপোরাল মহিবুল ইসলাম, কুড়িগ্রামের সৈনিক মো. মেজবাউল কবির, রংপুরের সৈনিক মোসা. উম্মে হানি আক্তার, মানিকগঞ্জের সৈনিক চুমকি আক্তার এবং নোয়াখালীর সৈনিক মো. মানাজির আহসান। আহত সকলের চিকিৎসা চলছে কেনিয়ার রাজধানী নাইরোবির আগা খান ইউনিভার্সিটি হাসপাতালে। তাদের কয়েকজন এরইমধ্যে চিকিৎসা শেষে হাসপাতাল ছেড়েছেন। বাকিরা সবাই শঙ্কামুক্ত। বিচ্ছিন্নতাবাদী সশস্ত্র গোষ্ঠী ড্রোন হামলাটি চালিয়েছিল সুদানের আবেই এলাকায় জাতিসংঘ শান্তিরক্ষা মিশনের আওতাধীন কাদুগলি লজিস্টিকস বেইসে।\nজাতিসংঘের শান্তিরক্ষা মিশনে বাংলাদেশের সদস্যদের পদচিহ্ন সারা বিশ্বে। শুরু ১৯৮৮ সালের ১৪ আগস্ট। কুয়েত এয়ারওয়েজের একটি যাত্রীবাহী বিমানে একে একে উঠলেন বাংলাদেশ সেনাবাহিনীর ১৫ কর্মকর্তা। ইউনাইটেড নেশনস ইরান-ইরাক মিলিটারি অবজারভার গ্রুপ (ইউনিমগ) নামে জাতিসংঘের একটি শান্তিরক্ষা মিশনে সেই কর্মকর্তাদের নিয়ে বহনকারী বিমানটি ডানা মিললো ঢাকার আকাশে। বিশ্ব পরিমণ্ডলে শান্তি অন্বেষণে নতুন দিকের সূচনা করলো লাল-সবুজের বাংলাদেশ। এরপর দেখতে দেখতে প্রায় চার দশক। জাতিসংঘ শান্তিরক্ষা মিশন নামে এক নতুন অধ্যায়ের শুরুর পরের ইতিহাসটি গর্বের, মাথা উঁচু করে পথচলার।\nজাতিসংঘের ৫৬টি শান্তিরক্ষা মিশনের মধ্যে বাংলাদেশ ৫৪টি মিশনেই অংশ নিয়েছে। বর্তমানে ১০টি দেশে শান্তির পতাকা হাতে নিয়োজিত তারা। সময়ের বহমানতায় অপরিহার্য করে তুলেছে নিজেদের। সেনাবাহিনীর পাশাপাশি ১৯৯৩ সাল থেকে নৌবাহিনী ও বিমানবাহিনী শান্তিরক্ষা মিশনে অংশ নিয়ে আসছে। ব্লু হেলমেটধারীরা মিশনে অন্যতম শীর্ষ শান্তিরক্ষী প্রেরণকারী দেশ। দক্ষতা, নিরপেক্ষতা, পেশাদারিত্ব, নিষ্ঠা, আন্তরিকতা ও আত্মত্যাগের মাধ্যমে সবার সেরা এই শান্তির প্রহরীরা। জাতিসংঘের পতাকাকে সমুন্নত ও উড্ডীন রাখার পাশাপাশি তাঁরা উজ্জ্বল করেছেন দেশের ভাবমূর্তি।\nবাংলাদেশের শান্তিরক্ষীরা বিদেশের মাটিতে শত্রুদের সামনে মাথা নত করেনি কখনও। কঠিন বিপদ-সংকটময় মুহূর্তে জীবনঝুঁকির মধ্যেও জটিল ও বিপজ্জনক পরিস্থিতিতে কাজ করে যাচ্ছেন অহর্নিশ। বাংলাদেশী শান্তিরক্ষীদের অবদানের স্বীকৃতি স্বরূপ সিয়েরালিওন সাংবিধানিক বাধ্যবাধকতায় তাদের দেশের প্রধান ভাষা বাংলা করতে না পারলেও দেশটির দ্বিতীয় ভাষা হিসেবে বাংলা ভাষার প্রচলন বিরল দৃষ্টান্ত হিসেবে প্রতিভাত। আন্তর্জাতিক গণমাধ্যমে বাংলাদেশি শান্তিরক্ষীদের জাতিসংঘ শান্তিরক্ষী বাহিনীর ‘মজ্জা’ হিসেবে উপস্থাপন করা হয়েছে। গত ৩৭ বছর যাবত জাতিসংঘ শান্তিরক্ষা মিশনে সুনামের সঙ্গে দায়িত্ব পালন করে আসছে বাংলাদেশ সশস্ত্র বাহিনী। গুরুত্বপূর্ণ অংশীদার হয়ে ওঠেছে দেশটি।\nবিশ্বের বিভিন্ন বিরোধপূর্ণ দেশে শান্তি ও নিরাপত্তা প্রতিষ্ঠায় সর্বোচ্চ পেশাদারিত্ব ও আত্মত্যাগের মাধ্যমে প্রমাণ করেছে নিজেদের। অসামান্য অবদানের জন্য সুনাম কুড়িয়েছে বিশ্বজুড়ে। ৬দিন আগে সুদানের আবেই এলাকায় জাতিসংঘ শান্তি ও স্থিতিশীলতা প্রতিষ্ঠার মহান দায়িত্ব পালনের সময় বাংলাদেশ সেনাবাহিনীর ৬জন বীর শান্তিরক্ষী শাহাদৎবরণ গভীরভাবে মর্মাহত করেছে গোটা দেশবাসীকে। জাতিসংঘের পতাকা তলে বিশ্বশান্তি রক্ষার মহান দায়িত্ব পালন করতে গিয়ে প্রয়োজনে জীবন উৎসর্গের শপথ করেই তারা সেখানে গিয়েছেন। জাতিসংঘ শান্তিরক্ষা কার্যক্রমে বাংলাদেশের বিপুল অবদান আন্তর্জাতিকভাবে তাই স্বীকৃত এবং প্রশংসিত।\nজাতিসংঘ শান্তি রক্ষা মিশনে সর্বোচ্চসংখ্যক শান্তিরক্ষী পাঠানো ১১৯টি দেশের মধ্যে দীর্ঘ দিন ধরে মর্যাদাপূর্ণ অবস্থানে রয়েছে বাংলাদেশ। এরই মধ্যে প্রথম বারের মতো ডিআর কঙ্গোতে বাংলাদেশ সেনাবাহিনীর তিনটি হেলিকপটার মোতায়েন করা হয়েছে। শুরু থেকে সুদানে সর্বশেষ ৬ জন নিহত হওয়া ছাড়াও এই পর্যন্ত জাতিসংঘ শান্তি রক্ষা মিশনে বাংলাদেশের ১৬৮ জন শান্তিরক্ষী জীবন উৎসর্গ করেছেন। তাদের মধ্যে রয়েছেন সেনাবাহিনীর ১৩১ জন, নৌবাহিনীর চার জন, বিমানবাহিনীর ছয় জন এবং পুলিশের ২৪ জন। আহত হয়েছেন ২৭২ জন। সার্বিকভাবে সুপ্রশিক্ষিত ও অভিজ্ঞ সেনাসদস্য, উন্নত সরঞ্জাম, বিশ্বমানের প্রশিক্ষণ এবং উঁচু মূল্যবোধের মাধ্যমে বাংলাদেশ সেনাবাহিনী মিশন এলাকার জনসাধারণ ও জাতিসংঘের আস্থা অর্জনে ঈর্ষণীয় সাফল্য লাভ করেছে।\nব্লু হেলমেটধারীরা শান্তির অনন্য দূত। অতীতের ধারাবাহিকতায় এই সময়েও সর্বোচ্চমানের পেশাদারি মনোভাব, সাহসিকতা, নিষ্ঠা ও আন্তরিকতার মাধ্যমে বিশ্বের দেশে দেশে সন্ত্রাস, সংঘাত ও দাঙ্গা দমনের মাধ্যমে শান্তি স্থাপন থেকে শুরু করে দেশ পুনর্গঠনে নির্ভীক ভূমিকা পালন করছেন বাংলাদেশের শান্তিরক্ষীরা। এক সময় যেসব দেশের সাধারণ মানুষ ‘বাংলাদেশ’ নামের সঙ্গেই পরিচিত ছিল না সেসব দেশের মানুষের মনেও শ্রদ্ধার আসন নিয়েছে বাংলাদেশ। দেশগুলোতে ব্লু হেলমেটধারীরা বিশ্বমানবতার সেবায় উৎসর্গ করেছেন নিজেদের। পেশাগত দক্ষতা, নিরপেক্ষতা, সততা ও মানবিকতায় তাঁরা আজ বিশ্বমঞ্চে আত্মত্যাগের অনুকরণীয় এক দৃষ্টান্ত।\nলেখক: সম্পাদক ও প্রকাশক, দৈনিক সন্ধানী বার্তা, অ্যাকটিং এডিটর, কালের আলো.কম।",
    "scraped_at": "2025-12-24T23:24:00"
  },
  {
    "url": "https://www.jugantor.com/country-news/1044276",
    "title": "বড় পুকুরিয়া কয়লা খনি বন্ধের আশঙ্কা",
    "publication_date": "2025-12-23T22:23:49+06:00",
    "keywords": "দিনাজপুর,পার্বতীপুর",
    "body": "‎বড়পুকুরিয়া কয়লা খনি বন্ধের আশঙ্কা দেখা দিয়েছে। এর বিশেষ কারণগুলো হিসেবে বলা হচ্ছে— খনি সন্নিকটে কয়লা ভিত্তিক তাপ বিদ্যুৎ কেন্দ্রে যান্ত্রিক ত্রুটির কারণে লক্ষ্যমাত্রাভিত্তিক কয়লার ব্যাবহার হ্রাস ও বিদ্যুৎ উৎপাদন না হওয়া, কয়লার যথাযথ ব্যাবহার না হওয়ায় কোল ইয়ার্ডে জায়গা অসংকুলান ও বিদ্যুৎ বিভাগ কয়লার মুল্য চুক্তি মোতাবেক না দেওয়া বিশেষভাবে উল্লেখযোগ্য।\nএক সময় কয়লার একটি বৃহৎ সিষ্টেম লসের কারণে খোলাবাজারে কয়লা বিক্রি বন্ধ করে দেওয়া হয়। নিয়ম করা হয় বড় পুকুরিয়ার কয়লা সমুদয় ব্যাবহার করা হবে খনি নিকটস্থ তাপবিদ্যুৎ কেন্দ্রে। যেখানে কয়লার প্রয়োজন প্রতিদিন দুই থেকে আড়াই হাজার মে. টন। আর খনিতে কয়লা উৎপাদনের পরিমাণ প্রতিদিন সাড়ে তিন হাজার মে. টন । দায়িত্বশীল সুত্রগুলো বলছে কয়লার উৎপাদন ঠিক থাকলেও বিদ্যুৎ উৎপাদন কেন্দ্র সে পরিমাণ কয়লা নিতে পারছেনা। অপরদিকে বাইরের খোলা বাজারে কয়লা বিক্রির নীতিমালায় কর্তৃপক্ষ পরিবর্তন আনতে পারছেনা। ফলে উৎপাদন বিপনন সংরক্ষণ ও ব্যাবহারে জঠিলতার কারণে কয়লা খনি বন্ধ করে দিতে চায় আমলাতান্ত্রিক একটি চক্র। খনি প্রশাসনের একাধিক সূত্র থেকে এ দাবি করা হয়েছে।\n‎এদিকে খনিকে ধ্বংসের হাত থেকে রক্ষার্থে সোমবার (২২ ডিসেম্বর) দুপুরে শ্রমিক কর্মচারী ইউনিয়নের আহবানে সংবাদ সন্মেলন করা হয়েছে। ইউনিয়ন কার্যালয়ের এ সন্মেলনে অংশ নেন খনির ভু অভ্যন্তরের শ্রমিক ইউনিয়নও। বলা হয়েছে, খনি থেকে উত্তোলিত কয়লা আর কোল ইয়ার্ডে ধারন করা যাচ্ছেনা। মূল কারণ হিসাবে জানানো হয় খনি সন্নিকটের তাপ বিদ্যুৎ কেন্দ্র কয়লার যথাযথ ব্যাবহার করতে পারছেনা। সেখানকার প্রতিদিন চাহিদা দুই থেকে আড়াই হাজার মে. টন। যান্ত্রিক ত্রুটির কারণে দুইটি ইউনিট বন্ধ থাকে। একটি ইউনিট চলে চড়াই উৎরাই নিয়ে। বিদ্যুৎ উৎপন্ন হয় মাত্র ৬০ থেকে ৭০ মেঘাওয়াট । অথচ তিন ইউনিট সমন্বয়ে তাপ বিদ্যুৎ কেন্দ্রে উৎপাদন লক্ষ্য মাত্রা নির্ধারিত ছিল ৫২৫ মেঘাওয়াট। এখন ২৭৫ ও ১২৫ মেগাওয়াটের ইউনিট দুটি বন্ধ কয়েক বছর ধরে।\nসূত্র বলছে, এ ব্যাপারে কারোর মাথা ব্যাথা নেই। খুড়িয়ে খুড়িয়ে চলা তাপ বিদ্যুৎ কেন্দ্রে এখন কয়লার প্রয়োজন মাত্র ৭শ থেকে ৮শ মে. টন। কথা হয় তাপবিদ্যুৎ কেন্দ্রের প্রধান প্রকৌশলী আবু বক্কর সিদ্দিকের সঙ্গে। তিন জানান, আমরা কি করব প্লান্ট নির্মানকালীন বিশেষজ্ঞ পর্যায়ের কিছু বিষয় থাকতে পারে। নচেৎ ইউনিটগুলোতে যান্ত্রিক ত্রুটি নিত্য সঙ্গী হবে কেন। সব মিলে কয়লা খনি ও তাপ বিদ্যুৎ কেন্দ্রের সার্ফেস ভাগে কয়লার ধারন ক্ষমতা না থাকায় খোলা বাজারে কয়লা বিক্রির দাবি তুলেছেন শ্রমিক ইউনিয়নের নেতারা। তারা বলছেন বিক্রি না হলে উৎপাদন হবে কিভাবে।\nঅপর দিকে কয়লার বিক্রি মূল্য ১৭৬ ডলার থেকে কমিয়ে কখনো ১০৪ কখনো ১০৫ ডলার করা হচ্ছে। এতে উৎপাদন খরচের সঙ্গে বিক্রি মূল্যের সমন্বয়হীনতা দেখা দিয়েছে। যে কারণে খনি বন্ধের জোরালো আশংকা করছেন শ্রমিকরা। এক পর্যায় বিদ্যুৎ বোর্ডের তিন কর্মকর্তার অপসারণ দাবি করেন তারা। সংবাদ সন্মেলনে বক্তব্য দেন বড় পুকুরিয়া কয়লা খনি শ্রমিক-কর্মচারী ইউনিয়নের সভাপতি আবুল কাসেম শিকদার, লোড আনলোড কর্মচারী ইউনিয়নের সভাপতি শওকত আলী, ভু-অভ্যন্তর শ্রমিক ইউনিয়ন সভাপতি রবিউল ইসলাম। লিখিত বক্তব্য পাঠ করেন সাবেক শ্রমিক কর্মচারী ইউনিয়ন সাধারণ সম্পাদক জাহাঙ্গীর আলম প্রমুখ।\nএ বিষয় জানতে চাইলে কয়লা খনির এমডি আবু তালেব ফরায়েজি বলেন, আমি কিছু জানিনা। তবে পরে শুনতে পেরেছি সংবাদ সন্মলনের কথা। বড়পুকুরিয়া কয়লা খনি বোর্ড চেয়ারম্যান ও বিদ্যুৎ সচিব ফারজানা মমতাজের সঙ্গে কথা বলার চেষ্টা করা হলে তা সম্ভব হয়নি।",
    "scraped_at": "2025-12-24T23:24:02"
  },
  {
    "url": "https://www.jugantor.com/country-news/1044275",
    "title": "তারেক রহমানকে দেখতে সাইকেলে ভোলা থেকে ঢাকার পথে আব্বাস",
    "publication_date": "2025-12-23T22:22:51+06:00",
    "keywords": "",
    "body": "দীর্ঘ ১৮ বছর পর আগামী ২৫ ডিসেম্বর বাংলাদেশে আসছেন বিএনপির ভারপ্রাপ্ত চেয়ারম্যান তারেক রহমান। তাকে এক নজর দেখতে ভোলা থেকে সড়ক পথে সাইকেল চালিয়ে ধানের শীষ দিয়ে মোড়ানো পোশাকে ঢাকার উদ্দেশ্যে রওনা করেছেন শ্রমিক দল নেতা আব্বাস মিয়াজি।\nমঙ্গলবার (২৩ ডিসেম্বর) দুপুর আড়াইটার দিকে ভোলা প্রেস ক্লাব ভবনের সামনে থেকে সাইকেল চালিয়ে ঢাকার উদ্দেশ্যে যাত্রা শুরু করেন তিনি।\nআব্বাস মিয়াজি ভোলা সদর উপজেলার চরসামাইয়া ইউনিয়ন শ্রমিক দলের দপ্তর সম্পাদক ও একই ইউনিয়নের ৫ নাম্বার ওয়ার্ড শ্রমিক দলের সভাপতি। তিনি একজন ট্রাকচালক। দলের ও প্রিয় নেতা তারেক রহমানের প্রতি ভালবাসা থেকে তিনি এ ব্যতিক্রমী পদ্ধতিতে বেঁছে নিয়েছেন।\nআব্বাস মিয়াজির পায়ে চালিত সাইকেলের সামনে পিছনে জাতীয় ও দলীয় পতাকা, সামনে তারেক রহমানের ছবি সম্বলিত একটি ফেস্টুন লাগানো রয়েছে। ফেস্টুনে লেখা রয়েছে ‘নেত্রী আমার খালেদা জিয়া, নেতা আমার তারেক ভাই, তাকে আমি বরণ করতে ভোলা থেকে ঢাকা যাই’। এছাড়াও তার পুরো শরীরে দলীয় প্রতীক ধানের শীষ দিয়ে মোড়ানো।\nআব্বাস মিয়াজি জানান, তার বাবা বিএনপি করতেন। সেই সুবাদে ছোটবেলা থেকেই তিনি বিএনপিকে ভালবেসে বিএনপির রাজনীতি করেন। গত ১৬ বছর শত মামলা-হামলা উপেক্ষা করে বিএনপির সকল সভা-সমাবেশে যোগ দিয়েছেন। আওয়ামী লীগের ভয়ে অনেক সময় গোপনে গোপনে বিভিন্ন প্রোগ্রামে যেতেন। যার জন্য ৭টি মিথ্যা মামলা হয়েছে তার বিরুদ্ধে। এখনো তিনটি মামলা রয়েছে। বর্তমানে বিএনপির ভারপ্রাপ্ত চেয়ারম্যান তারেক রহমান দেশে আসার খবরে তিনি উচ্ছ্বসিত হয়ে ভোলা থেকে প্রায় ২শ কিলোমিটার পথে এ সাইকেল যাত্রা শুরু করেছেন। প্রিয় নেতাকে এক নজর দেখতে পারলে তার এ কষ্ট সার্থক হবে বলে মনে করেন তিনি।\nতিনি আরও বলেন, ফ্যাসিস্ট আওয়ামী লীগের সময়ে যেহেতু ভয়ে ভয়ে দলীয় প্রোগ্রামে অংশগ্রহণ করতাম। তাই সেই ভয়কে জয় করে প্রিয় নেতাকে দেখতে আমার এ সাইকেল যাত্রা।",
    "scraped_at": "2025-12-24T23:24:03"
  },
  {
    "url": "https://www.jugantor.com/country-news/1044274",
    "title": "আনন্দে মুখর খ্রিস্টান পল্লি",
    "publication_date": "2025-12-23T22:18:43+06:00",
    "keywords": "মুন্সীগঞ্জ",
    "body": "খ্রিস্টান ধর্মাবলম্বীদের অন্যতম প্রধান ধর্মীয় উৎসব বড়দিন বৃহস্পতিবার। মুন্সীগঞ্জের সিরাজদিখান উপজেলার বিভিন্ন খ্রিস্টান পল্লি ও সাধু যোসেফ গির্জা এলাকায় চলছে ব্যাপক সাজসজ্জা ও  প্রস্তুতি।\nবাড়িঘর, গির্জা ও আশপাশের এলাকা রঙিন আলো, কাগজের ফুল, তারকা ও ক্রিসমাস ট্রি দিয়ে সাজানো হয়েছে। শিশু-কিশোরদের উচ্ছ্বাস আর প্রার্থনার প্রস্তুতিতে পুরো এলাকা এখন উৎসবের আমেজে মুখর।\nস্থানীয় খ্রিস্টান সম্প্রদায়ের সদস্যরা জানান, বড়দিন শুধু আনন্দের উৎসব নয়, এটি ভালোবাসা, ত্যাগ ও শান্তির বার্তা বহন করে।\nসিরাজদিখান খ্রিস্টান পল্লির বাসিন্দা শাওন গমেজ বলেন, বিদেশ থেকে দেশে এসে পরিবারের লোকজনদের নিয়ে প্রতি বছরের মতো এবারও আমরা ধর্মীয় ভাবগাম্ভীর্যের সঙ্গে বড়দিন উদযাপনের প্রস্তুতি নিচ্ছি। ২৪ ডিসেম্বর রাত থেকেই গির্জায় বিশেষ প্রার্থনা ও মিলনমেলার আয়োজন থাকবে।\nঅপরদিকে গৃহবধূ স্মীতা গমেজ বলেন, বড়দিন মানেই পরিবারের সবাই একসঙ্গে হওয়া। শিশুদের জন্য বিশেষ খাবার আর উপহার  প্রস্তুত করা হচ্ছে।\nস্থানীয় শুলপুর সাধু যোসেফ গির্জার ফাদার প্রধান ধর্মযাজক কমল কোড়াইয়া বলেন, বড়দিন আমাদের কাছে শুধু একটি ধর্মীয় উৎসব নয়। এটি ভালবাসা, শান্তি ও মানবতার বার্তা বহন করে। আমরা সবাই প্রার্থনা করি যেন সমাজে সম্প্রীতি সৌহার্দ্য বজায় থাকে। সব ধর্মের মানুষকে নিয়ে শান্তিপূর্ণভাবে বড়দিন উদযাপনই আমাদের লক্ষ্য। যিশু খ্রিস্টের জন্মদিন আমাদের শেখায় মানবপ্রেম ও ক্ষমার শিক্ষা। আমরা চাই এই শান্তির বার্তা সমাজের সব মানুষের মাঝে ছড়িয়ে পড়ুক ।\nসব মিলিয়ে সিরাজদিখানে বড়দিনকে ঘিরে খ্রিস্টান পল্লিগুলোতে বিরাজ করছে আনন্দ, সম্প্রতি ও উৎসবের আবহ।",
    "scraped_at": "2025-12-24T23:24:04"
  },
  {
    "url": "https://www.jugantor.com/country-news/1044273",
    "title": "আনন্দ র‌্যালিতে গিয়ে বিএনপি নেতার মৃত্যু",
    "publication_date": "2025-12-23T22:18:11+06:00",
    "keywords": "মৃত্যু,বিএনপি,দিনাজপুর",
    "body": "বাংলাদেশ জাতীয়তাবাদী দলের (বিএনপি) ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে আয়োজিত আনন্দ র‌্যালিতে অংশ নিয়ে হৃদরোগে আক্রান্ত হয়ে শাহজাহান চৌধুরী (৫০) নামে এক নেতার মৃত্যুর খবর পাওয়া গেছে।\nমঙ্গলবার (২৩ ডিসেম্বর) বিকালে দিনাজপুরের বীরগঞ্জ পৌর শহরের বিএনপি আয়োজিত আনন্দ র‌্যালি চলাকালে তার মৃত্যু হয়।\nপৌর বিএনপির সভাপতি আমিরুল বাহার জানান, বিকালে তারেক রহমানের স্বদেশ প্রত্যাবর্তন উপলক্ষে বিএনপির একটি আন্দ র‌্যালি বের হয়। র‌্যালিটি থানা মার্কেট অতিক্রম করার পর হঠাৎ হৃদরোগে আক্রান্ত হয়ে রাস্তায়ই লুটিয়ে পড়েন শাহজাহান। তাৎক্ষণিকভাবে তাকে উদ্ধার করে উপজেলা স্বাস্থ্য কমপ্লেক্সে নেওয়া হয়। সেখানে চিকিৎসক তাকে মৃত ঘোষণা করেন।\nশাহজাহান চৌধুরী বীরগঞ্জ উপজেলা জাতীয়তাবাদী তাঁতিদল যুগ্ম আহ্বায়ক, জাতীয়তাবাদী কৃষকদল সদস্য এবং জিয়া সাইবার ফোর্স সিনিয়র যুগ্ম আহ্বায়ক হিসেবে দায়িত্ব পালন করছিলেন।\nধানের শীষের মনোনীত সংসদ সদস্য প্রার্থী ও উপজেলা বিএনপির সভাপতি মনজুরুল ইসলাম মনজু বলেন, শাহজাহান চৌধুরী দীর্ঘদিন ধরে বিএনপির রাজনীতির সঙ্গে সক্রিয়ভাবে যুক্ত ছিলেন। রাজপথের আন্দোলন-সংগ্রামই ছিল তার রাজনৈতিক জীবনের প্রধান ক্ষেত্র। রাজপথের একজন সাহসী, নিবেদিত ও নির্ভীক কর্মীকে দল হারাল, যার শূন্যতা সহজে পূরণ হওয়ার নয়।",
    "scraped_at": "2025-12-24T23:24:05"
  },
  {
    "url": "https://www.jugantor.com/country-news/1044272",
    "title": "পীরগাছা আ.লীগের সম্পাদক মিলন গ্রেফতার",
    "publication_date": "2025-12-23T22:09:31+06:00",
    "keywords": "",
    "body": "রংপুরের পীরগাছা উপজেলা আওয়ামী লীগের সাধারণ সম্পাদক ও সাবেক উপজেলা পরিষদ চেয়ারম্যান আব্দুল্লাহ আল মাহমুদ মিলনকে গ্রেফতার করেছে পুলিশ।\nমঙ্গলবার (২৩ ডিসেম্বর) বিকাল সাড়ে ৩টার দিকে উপজেলার সদর ইউনিয়নের বড়বাড়ী তার নিজ বাড়ি থেকে তাকে গ্রেফতার করা হয়।\nগ্রেফতারের বিষয়টি নিশ্চিত করে পীরগাছা থানার ওসি একেএম খন্দকার মুহিব্বুল ইসলাম জানান, গোপন সংবাদের ভিত্তিতে রংপুর সদর কোতোয়ালি থানার মামলায় সন্ত্রাসবিরোধী আইনে তাকে গ্রেফতার করা হয়েছে। আইনি প্রক্রিয়া শেষে আদালতের মাধ্যমে কারাগারে পাঠানো হয়েছে।",
    "scraped_at": "2025-12-24T23:24:07"
  },
  {
    "url": "https://www.jugantor.com/economics/1044271",
    "title": "অতীতের সব রেকর্ড ভেঙে সর্বোচ্চ দামে স্বর্ণ",
    "publication_date": "2025-12-23T22:06:30+06:00",
    "keywords": "স্বর্ণ,স্বর্ণের দাম",
    "body": "দেশের বাজারে ফের স্বর্ণের দাম বাড়ানোর সিদ্ধান্ত নিয়েছে বাংলাদেশ জুয়েলার্স অ্যাসোসিয়েশন (বাজুস)। এবার ভরিতে ৪ হাজার ১৯৯ টাকা বাড়িয়ে ২২ ক্যারেটের এক ভরি স্বর্ণের দাম ২ লাখ ২৬ হাজার ২৮২ টাকা নির্ধারণ করেছে সংগঠনটি। যা দেশের ইতিহাসে মূল্যবান এই ধাতুর সর্বোচ্চ দাম।\nমঙ্গলবার (২৩ ডিসেম্বর) রাতে এক বিজ্ঞপ্তিতে এ তথ্য জানিয়েছে বাজুস। বুধবার (২৪ ডিসেম্বর) থেকেই নতুন এ দাম কার্যকর হবে।\nবিজ্ঞপ্তিতে বলা হয়, স্থানীয় বাজারে তেজাবি স্বর্ণের (পিওর গোল্ড) মূল্য বেড়েছে। ফলে সার্বিক পরিস্থিতি বিবেচনায় স্বর্ণের নতুন দাম নির্ধারণ করা হয়েছে।\nনতুন দাম অনুযায়ী, দেশের বাজারে প্রতি ভরি (১১.৬৬৪ গ্রাম) ২২ ক্যারেটের স্বর্ণের দাম পড়বে ২ লাখ ২৬ হাজার ২৮২ টাকা। এছাড়া ২১ ক্যারেটের প্রতি ভরি ২ লাখ ১৬ হাজার ১৭ টাকা, ১৮ ক্যারেটের প্রতি ভরি ১ লাখ ৮৫ হাজার ১৬৬ টাকা এবং সনাতন পদ্ধতির প্রতি ভরি স্বর্ণের দাম ১ লাখ ৫৪ হাজার ৩১৫ টাকা নির্ধারণ করা হয়েছে।\nএদিকে, বিজ্ঞপ্তিতে বাজুস আরও জানায়, স্বর্ণের বিক্রয়মূল্যের সঙ্গে আবশ্যিকভাবে সরকার-নির্ধারিত ৫ শতাংশ ভ্যাট ও বাজুস-নির্ধারিত ন্যূনতম মজুরি ৬ শতাংশ যুক্ত করতে হবে। তবে গহনার ডিজাইন ও মানভেদে মজুরির তারতম্য হতে পারে।\nএর আগে, সবশেষ গতকাল সোমবার ( ২২ ডিসেম্বর) দেশের বাজারে স্বর্ণের দাম সমন্বয় করেছিল বাজুস। সেদিন ভরিতে ৩ হাজার ৯৬৬ টাকা বাড়িয়ে ২২ ক্যারেটের এক ভরি স্বর্ণের দাম ২ লাখ ২২ হাজার ৮৩ টাকা নির্ধারণ করেছিল সংগঠনটি। যা ছিল দেশের ইতিহাসে মূল্যবান এই ধাতুর সর্বোচ্চ দাম।\nএছাড়া ২১ ক্যারেটের প্রতি ভরি ২ লাখ ১১ হাজার ৯৯৩ টাকা, ১৮ ক্যারেটের প্রতি ভরি ১ লাখ ৮১ হাজার ৭২৫ টাকা এবং সনাতন পদ্ধতির প্রতি ভরি স্বর্ণের দাম ১ লাখ ৫১ হাজার ৩৯৯ টাকা নির্ধারণ করা হয়েছে। যা কার্যকর হয়েছিল ২৩ ডিসেম্বর থেকে।\nএ নিয়ে চলতি বছর মোট ৮৯ বার দেশের বাজারে সমন্বয় করা হলো স্বর্ণের দাম। যেখানে দাম বাড়ানো হয়েছে ৬২ বার, আর কমেছে মাত্র ২৭ বার। আর ২০২৪ সালে দেশের বাজারে মোট ৬২ বার স্বর্ণের দাম সমন্বয় করা হয়েছিল। যেখানে ৩৫ বার দাম বাড়ানো হয়েছিল, আর কমানো হয়েছিল ২৭ বার।\nস্বর্ণের দাম বাড়ানোর সঙ্গে এবার বাড়ানো রয়েছে রুপার দামও। ভরিতে ১৭৫ টাকা বাড়িয়ে ২২ ক্যারেটের এক ভরি রুপার দাম নির্ধারণ করা হয়েছে ৫ হাজার ১৩২ টাকা।\nএছাড়া ২১ ক্যারেটের প্রতি ভরি ৪ হাজার ৮৯৯ টাকা, ১৮ ক্যারেটের প্রতি ভরি ৪ হাজার ১৯৯ টাকা এবং সনাতন পদ্ধতির প্রতি ভরি রুপার দাম নির্ধারণ করা হয়েছে ৩ হাজার ১৪৯ টাকা।\nচলতি বছর এখন পর্যন্ত ১২ বার সমন্বয় করা হয়েছে রুপার দাম। এর মধ্যে বেড়েছে ৯ বার, আর কমেছে মাত্র ৩ বার। আর গত বছর সমন্বয় করা হয়েছিল ৩ বার।",
    "scraped_at": "2025-12-24T23:24:08"
  },
  {
    "url": "https://www.jugantor.com/politics/1044270",
    "title": "বিএনপির প্রার্থীর বিরুদ্ধে মিথ্যা মামলা ও অপপ্রচারের প্রতিবাদ",
    "publication_date": "2025-12-23T22:02:38+06:00",
    "keywords": "রাজধানীর খবর,বিএনপি",
    "body": "নোয়াখালী-৫ আসনের বিএনপি মনোনিত প্রার্থী ‘ফখরুল ইসলামে’র বিরুদ্ধে উদ্দেশ্য প্রণোদিতভাবে মিথ্যা মামলা ও অপপ্রচারের প্রতিবাদ জানিয়েছে নোয়াখালী জেলা বিএনপি।\nমঙ্গলবার (২৩ ডিসেম্বর) ঢাকা রিপোর্টার্স ইউনিটির (ডিআরইউ) সাগর-রুনি হলে আয়োজিত এক জরুরি সংবাদ সম্মেলনে ওই প্রতিবাদ জানান তারা। সংবাদ সম্মেলনে লিখিত বক্তব্য দেন- নোয়াখালী জেলা বিএনপির আহ্বায়ক মাহবুবুল আলম আলো। এ সময় উপস্থিত ছিলেন নোয়াখালী জেলা বিএনপির সদস্য সচিব হারুনুর রশিদ আজাদ, সদস্য বেলায়েত হোসেন স্বপন, কোম্পানীগঞ্জ পৌর বিএনপির আহ্বায়ক আব্দুল মতিন লিটন ও সদস্য সচিব আবদুল্লাহ আল মামুন, কোম্পানীগঞ্জ উপজেলা বিএনপির সাবেক সদস্য ও ও কোম্পানীগঞ্জ সরকারি কলেজ ছাত্র দলের সাবেক সভাপতি কামাল উদ্দিন প্রমুখ।\nসংবাদ সম্মেলনে লিখিত বক্তব্যে মাহবুবুল আলম আলো বলেন, সারাদেশ এখন নির্বাচনমুখি। একদিকে একটি উৎসবমুখর ভোট ও অন্যদিকে আগামী দিনের রাষ্ট্র নায়ক, বিএনপি’র ভারপ্রাপ্ত চেয়ারম্যান তারেক রহমানের স্বদেশে প্রত্যাবর্তনের জন্য অধীর অপেক্ষায় দেশবাসী।\nতিনি বলেন, বিএনপি তথা ধানের শীষের দুর্গ হিসেবে পরিচিত নোয়াখালী জেলা। এখানকার ৫টি আসনে দলের ভারপ্রাপ্ত চেয়ারম্যান তারেক রহমান উপযুক্ত ব্যক্তিদের দলীয় মনোনয়ন দিয়েছেন। কিন্তু যারা মনোনয়ন পেতে ব্যর্থ হয়েছেন, তাদের কেউ কেউ দলের সিদ্ধান্তের বিরুদ্ধে নানা অসহযোগিতা, অপপ্রচার ও ষড়যন্ত্রে লিপ্ত রয়েছেন। নোয়াখালী ৫ আসনে ভারপ্রাপ্ত চেয়ারম্যান তারেক রহমান বিএনপির মনোনয়ন দিয়েছেন বিশিষ্ট ব্যবসায়ী ফখরুল ইসলামকে। যিনি বিগত আওয়ামী ফ্যাসিবাদী আমলে নোয়াখালীর কোম্পানিগঞ্জ-কবিরহাটের বিএনপির নেতা-কর্মীদের বিপদে-আপদে সব সময় পাশে ছিলেন। মিথ্যা মামলাসহ ফ্যাসিস্ট হাসিনা সরকারের জুলুম-নির্যাতনে অতিষ্ঠ বিএনপি নেতা-কর্মীদের সব ধরণের সহায়তা করেছেন।\nআওয়ামী লীগ সরকারের চক্ষুশূল হয়ে ফখরুল ইসলাম নিজেও কারাবরণ করেন এবং তার ব্যবসা বাণিজ্যের ব্যাপক ক্ষয়-ক্ষতি হয়। তারপরও বিএনপি রাজনীতির একনিষ্ঠ সৈনিক হিসেবে নেতা-কর্মীদের প্রতি সহানুভূতি ও সহায়তা অব্যাহত রাখেন তিনি। তারই ধারাবাহিকতায় জুলাই-আগষ্টে ছাত্র- জনতার গণ অভ্যুত্থানেও সম্মুখ যোদ্ধা হিসেবে তিনি ভূমিকা রেখেছেন। ফ্যাসিস্ট হাসিনা বিরোধী আন্দোলনে ঢাকায় এবং নোয়াখালীতে বিভিন্ন আন্দোলন- বিক্ষোভে তিনি সরাসরি অংশ নেন এবং নেতৃত্ব দেন। একইসাথে আন্দোলনে প্রয়োজনীয় অর্থ সহায়তা দেন।\nতিনি আরও বলেন, দুঃখজনকভাবে একটি পত্রিকার খবরে প্রকাশিত হয় যে, ফখরুল ইসলামের বিরুদ্ধে মোহাম্মদ পুর থানায় জুলাই-আগস্টের ঘটনায় একটি হত্যা মামলা হয়। একজন জুলাই যোদ্ধার বিরুদ্ধে এমন ঘটনা অত্যান্ত বিস্ময়ের। যেখানে ফখরুল ইসলাম হাসিনার সরকারের মাধ্যমে নানা জুলুম-নির্যাতনের শিকার হয়েছেন, ব্যবসা-বাণিজ্যে ক্ষতির সম্মুখিন হয়েছেন, প্রতিনিয়ত ফ্যাসিস্ট বিরোধী আন্দোলনে সক্রিয় ভূমিকা রেখেছেন এবং নেতা-কর্মীদের প্রতি সহায়তা অব্যাহত রেখেছেন। তার বিরুদ্ধে এই ধরণের মামলায় হতবাক নোয়াখালী ৫ আসনের বিএনপির নেতা-কর্মীরা। তারা মনে করেন, ফখরুল ইসলামের মত জনপ্রিয় নেতাকে বিতর্কিত করতেই উদ্দেশ্যে প্রনোদিতভাবে এই মামলা করা হয়েছে।\nআমরা দৃঢ়ভাবে ঘোষণা করছি, এই ধরণের যে কোন ষড়যন্ত্র ও অপপ্রচারের বিরুদ্ধে নোয়াখালী ৫ আসনের নেতা কর্মীরা ঐক্যবদ্ধ। ইনশাআল্লাহ জনগণের রায়ে সব অপচেষ্টা ধুলিস্যাৎ হয়ে যাবে।",
    "scraped_at": "2025-12-24T23:24:09"
  },
  {
    "url": "https://www.jugantor.com/politics/1044269",
    "title": "ঢাকা-৭ আসনে বিএনপির প্রার্থী পরিবর্তনের দাবি",
    "publication_date": "2025-12-23T21:51:28+06:00",
    "keywords": "বিএনপি,প্রেস ক্লাব",
    "body": "ঢাকা-৭ আসনে বাংলাদেশ জাতীয়তাবাদী দল বিএনপির প্রার্থী পরিবর্তনের দাবি জানিয়েছে স্থানীয় নেতাকর্মীরা। তারা বলছেন, স্থানীয় ভোটারদের সঙ্গে সম্পৃক্ততা নেই- এমন বহিরাগত কাউকে প্রার্থী করলে দল ও ভোটার উভয়ই ক্ষতিগ্রস্ত হবে।\nমঙ্গলবার (২৩ ডিসেম্বর) রাজধানীর জাতীয় প্রেসক্লাবের সামনে আয়োজিত এক মানববন্ধনে ওই দাবি তুলে ধরেন আসনটির বিএনপির নেতাকর্মীরা।\nমানববন্ধনে বক্তব্য দেন, বিএনপির কেন্দ্রীয় যুব বিষয়ক সম্পাদক মীর নেওয়াজ আলী নেওয়াজ, ঢাকা মহানগর বিএনপির সদস্য ইসহাক সরকার, মনির হোসেন চেয়ারম্যান প্রমুখ।\nমানববন্ধনে বক্তারা বলেন, দলের নেত্রী গুরুতর অসুস্থ থাকায় সব রাজনৈতিক কর্মসূচি স্থগিত রেখে নেতাকর্মীরা দোয়া মাহফিলে অংশ নিয়েছিলেন। ঠিক সেই সময়টিকে সুযোগ নিয়ে হঠাৎ করে ৩৬ জন প্রার্থীর একটি ঘোষণা দেওয়া হয়, যা স্থানীয় নেতাকর্মীদের জন্য সম্পূর্ণ অপ্রত্যাশিত ছিল। এমন গুরুত্বপূর্ণ সিদ্ধান্ত নেওয়ার সময় ঢাকা-৭ আসনের স্থানীয় নেতৃত্ব ও কর্মীদের মতামত উপেক্ষা করা হয়েছে।\nবক্তারা আরও বলেন, ঢাকা বাংলাদেশের রাজধানী হলেও ঢাকার রাজনৈতিক প্রাণকেন্দ্র হিসেবে লালবাগ এলাকার আলাদা গুরুত্ব রয়েছে। অতীতে ঢাকা-৭ আসনে যেসব প্রার্থী মনোনয়ন পেয়েছেন, তারা সবাই ছিলেন এই এলাকার স্থানীয় বাসিন্দা। জাতীয় পর্যায়ের কোনো নেতা চাইলে একটি আসনে নির্বাচন করতে পারেন, কিন্তু সংশ্লিষ্ট এলাকায় বসবাস ও ভোটারদের সঙ্গে সরাসরি সম্পৃক্ততা থাকা জরুরি।\nমানববন্ধনে বলা হয়, যাকে মনোনয়ন দেওয়া হয়েছে তিনি ওই এলাকার বাসিন্দা নন। ফলে তিনি ভোটারদের চেনেন না, আবার ভোটাররাও তাকে চেনেন না। এমন অবস্থায় জনগণের প্রতিনিধি হিসেবে তিনি কার্যকর ভূমিকা রাখতে পারবেন না। বক্তারা বলেন, দলের চেয়ারম্যান বারবার এ বিষয়টি পরিষ্কার করে বলেছেন-ভোটারদের চিনতে হবে, জনগণের প্রতিনিধি হতে হলে জনগণের মধ্যেই থাকতে হবে।\nস্থানীয় বিএনপি নেতারা দাবি করেন, গত ১০ থেকে ১২ দিন ধরে তারা নিয়মিতভাবে এলাকাবাসীর সঙ্গে যোগাযোগ করছেন। এর আগেও জাতীয় প্রেসক্লাবে এসে তারা তাদের অবস্থান তুলে ধরেছেন। স্থানীয় পর্যায়ে প্রতিদিন হাজার হাজার ভোটারের সঙ্গে তাদের সরাসরি যোগাযোগ রয়েছে। বিপরীতে, মনোনীত প্রার্থীর সঙ্গে হাতেগোনা কয়েকজন ছাড়া তেমন কোনো সাংগঠনিক সংযোগ নেই বলেও তারা অভিযোগ করেন।\nমানববন্ধন থেকে দলের চেয়ারম্যান, মহাসচিবসহ কেন্দ্রীয় নেতৃবৃন্দের দৃষ্টি আকর্ষণ করে বক্তারা বলেন, বিষয়টি পুনরায় তদন্ত ও পর্যালোচনা করে স্থানীয়ভাবে আবেদন করা চার-পাঁচজন প্রার্থীর বিষয়টি বিবেচনায় নেওয়া হোক। এটাই স্থানীয় নেতাকর্মীদের প্রত্যাশা।\nএ সময় বক্তারা আরও বলেন, আগামী ২৫ তারিখ দলের চেয়ারম্যানের আগমন উপলক্ষে স্থানীয় নেতাকর্মীরা প্রস্তুত রয়েছেন। শুধু ঢাকা নয়, সারাদেশের নেতাকর্মীরাই তাকে শুভেচ্ছা ও অভিনন্দন জানাতে অপেক্ষা করছে বলে তারা উল্লেখ করেন।",
    "scraped_at": "2025-12-24T23:24:10"
  },
  {
    "url": "https://www.jugantor.com/capital/1044268",
    "title": "ঢামেকে অসুস্থ কয়েদির মৃত্যু",
    "publication_date": "2025-12-23T21:47:11+06:00",
    "keywords": "মৃত্যু,কারাগার",
    "body": "ঢাকার কেরানীগঞ্জের কেন্দ্রীয় কারাগারে অসুস্থ সুজন মিয়া নামে এক কয়েদির ঢাকা মেডিকেল কলেজ (ঢামেক) হাসপাতালে মৃত্যু হয়েছে।\nমঙ্গলবার (২৩ ডিসেম্বর) বেলা সাড়ে ১১টার দিকে অসুস্থ অবস্থায় ঢামেক হাসপাতালে আনা হলে চিকিৎসক তাকে মৃত ঘোষণা করেন।\nজানা যায়, মঙ্গলবার সকালে হঠাৎ অসুস্থ হয়ে পড়েন সুজন মিয়া। তাৎক্ষণিকভাবে কারা কর্তৃপক্ষের নির্দেশে কারারক্ষীরা তাকে উদ্ধার করে ঢাকা মেডিকেল কলেজ হাসপাতালের জরুরি বিভাগে নিয়ে আসে। বেলা ১১টার দিকে চিকিৎসক তাকে মৃত ঘোষণা করেন।\nকারারক্ষী মো. আল-আমিন বলেন, সকালে হঠাৎ সুজন অসুস্থ হয়ে পড়েন। পরে দ্রুত তাকে ঢাকা মেডিকেল কলেজ হাসপাতালে নেওয়া হয়। চিকিৎসক পরীক্ষা-নিরীক্ষা শেষে তাকে মৃত ঘোষণা করেন।\nতিনি আরও বলেন, সুজন কেন্দ্রীয় কারাগারের একজন কয়েদি ছিলেন। তার কয়েদি নম্বর ৯৬২৫/এ। সুজনের বাবার নাম মো. সালামত মিয়া। তবে তিনি কোন মামলায় কারাবন্দি ছিলেন, সে বিষয়ে কারা কর্তৃপক্ষ বিস্তারিত জানাবে বলে জানান তিনি।\nঢাকা মেডিকেল কলেজ হাসপাতাল পুলিশ ক্যাম্পের ইনচার্জ (পরিদর্শক) মো. ফারুক বলেন, সুজন মিয়ার লাশ ঢামেক হাসপাতালের জরুরি বিভাগের মর্গে রাখা হয়েছে। বিষয়টি ইতোমধ্যে কারা কর্তৃপক্ষকে জানানো হয়েছে। একজন নির্বাহী ম্যাজিস্ট্রেটের উপস্থিতিতে সুরতহাল প্রতিবেদন প্রস্তুত করার পর লাশের ময়নাতদন্ত সম্পন্ন করা হবে।",
    "scraped_at": "2025-12-24T23:24:12"
  },
  {
    "url": "https://www.jugantor.com/campus/1044267",
    "title": "উত্তপ্ত হয়ে উঠছে রাবি",
    "publication_date": "2025-12-23T21:46:52+06:00",
    "keywords": "",
    "body": "ফের অস্থির হয়ে উঠছে রাজশাহী বিশ্ববিদ্যালয়। রাজশাহী বিশ্ববিদ্যালয় কেন্দ্রীয় ছাত্র সংসদের (রাকসু) জিএস সালাহউদ্দিন আম্মার ও শাখা ছাত্রদলের বক্তব্য ঘিরে উত্তপ্ত হয়ে উঠছে এই শিক্ষাপ্রতিষ্ঠানটি।\nরাকসু জিএস সালাহউদ্দিন আম্মারকে মাত্র ৩০ মিনিটের ব্যবধানে ছাত্রদল ক্যাম্পাস থেকে বের করে দিতে সক্ষম বলে হুঁশিয়ারি দিয়েছেন বিশ্ববিদ্যালয় শাখা ছাত্রদলের সিনিয়র সহ-সভাপতি শাকিলুর রহমান সোহাগ।\nরোববার (২২ ডিসেম্বর) দুপুরে বিশ্ববিদ্যালয়ের শহীদ বুদ্ধিজীবী স্মৃতিফলক চত্বরে তারেক রহমানের স্বদেশ প্রত্যাবর্তন উপলক্ষে স্বাগত মিছিল পরবর্তী-সমাবেশে তিনি এ মন্তব্য করেন। এ বক্তব্যটি ঘিরে সামাজিক যোগাযোগ মাধ্যম ফেসবুকে আলোচনা-সমালোচনা হচ্ছে।\nছাত্রদল নেতা শাকিলুর রহমান বলেন, গতকাল বিশ্ববিদ্যালয়ের বিভিন্ন ডিন অফিসে তালা এমনকি বিশ্ববিদ্যালয়ের উপাচার্য, উপ-উপাচার্য, রেজিস্টার, প্রক্টর অফিসে তালা দিয়ে অস্থিতিশীল পরিবেশ সৃষ্টি করছে তারা। আমরা ছাত্রদল বিশ্ববিদ্যালয়ের পরিবেশকে সুস্থ রাখতে এর প্রতিবাদে বিবৃতি দিয়েছিলাম। সাধারণ শিক্ষার্থীরা সেই প্রতিবাদলিপিকে স্বাগত জানিয়েছে। অথচ রাকসুর কতিপয় ফুটেজ খোর নেতা আমাদের প্রতিবাদলিপির বিরুদ্ধে কথা বলেছেন।’\nসালাহউদ্দিন আম্মারকে হুঁশিয়ারি দিয়ে এই ছাত্রদল নেতা বলেন, ‘আমরা বলে দিতে চাই, ছাত্রদলের সঙ্গে লাগতে আইসেন না। পুরো রাজশাহীর দরকার নাই, শুধু রাজশাহী বিশ্ববিদ্যালয় ছাত্রদল মাত্র ৩০ মিনিটের ব্যবধানে আপনার মতো ফুটেজখোর সালাহউদ্দিন আম্মারকে রাজশাহী বিশ্ববিদ্যালয় থেকে বের করে দিতে সক্ষম, সক্ষম, সক্ষম।’\nশিক্ষকদের নিরাপত্তা চেয়ে উপাচার্যের সঙ্গে বিএনপিপন্থি শিক্ষকদের বৈঠক এবং ছাত্রদল নেতা শাকিলুরের এমন মন্তব্যের প্রতিবাদে সালাহউদ্দিন আম্মার নিজের ব্যক্তিগত ফেসবুক অ্যাকাউন্টে স্ট্যাটাস দিয়েছেন। তিনি লিখেছেন, ‘আল্টিমেটাম দিলাম আওয়ামী ফ্যাসিবাদ ও ভারতীয় আধিপত্যবাদের পক্ষে থাকা শিক্ষক, কর্মকর্তা, কর্মচারীরা যদি ক্যাম্পাসে ঢুকে তাহলে জোহা চত্বরে বেধে রাখবো। রেগে গেলো ক্যাম্পাসের ছাত্রদল আর বিএনপি! ছাত্রদল ও ছাত্রলীগ একই ভাষায় বিবৃতি দিল, বিএনপিপন্থি শিক্ষকরা ভিসির কাছে নালিশ দিলো তারা নাকি ক্যাম্পাসে আসতে ভয় পাচ্ছে। বললাম লীগরে আর ভয় পাইতেছে বিএনপির টিচাররা।’\nছাত্রদল নেতা শাকিলুর রহমানের মন্তব্যের বিষয়ে সালাহউদ্দিন আম্মার লিখেছেন, ‘ছাত্রদলের এক চাচা আজ ঘোষণা দিলো ৩০ মিনিটে তালা মেরে দিবে, বলি চাচা শুনেন! মন দিয়ে শুনবেন! ক্যাম্পাসে ২০০৭ থেকে ২০২৫ পর্যন্ত কুকুর বিড়ালের মতো এই ক্যাম্পাসে পড়ে থেকে ক্যাম্পাসের বোঝা হবো না। ১দিন থাকলে থাকার মতো করেই থাকব।...আওয়ামী ফ্যাসিস্টদের উৎখাতে কাজ করবো, সাহস থাকলে আসো চান্দাভাই।’\nরোববার দুপুরে বিশ্ববিদ্যালয় শাখা ছাত্রদল ‎বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে স্বাগত মিছিলের আয়োজন করে। দুপুর দেড়টার দিকে বিশ্ববিদ্যালয়ের শহীদ বুদ্ধিজীবী স্মৃতিফলক চত্বর থেকে মিছিলটি শুরু হয়। পরে ‎মিছিলটি ক্যাম্পাসের গুরুত্বপূর্ণ সড়ক প্রদক্ষিণ শেষে একই স্থানে এসে সংক্ষিপ্ত সমাবেশে মিলিত হয়। মিছিলে তারা, ‘মা মাটি ডাকছে, তারেক রহমান আসছে’, ‘তারেক রহমান বীরের দেশে, আসবে ফিরে বাংলাদেশে’, ‘তারেক রহমান ভয় নাই, রাজপথ ছাড়ি নাই’ প্রভৃতি স্লোগান দেন।\n‎\n‎সমাবেশে শাখা ছাত্রদলের সভাপতি সুলতান আহমেদ রাহী বলেন, বাংলার বাতাসে যে ষড়যন্ত্রের গন্ধ ছিল, তা উপেক্ষা করে বাংলার গণমানুষের শক্তির ওপর ভর করে দীর্ঘ ১৮ বছর পর জননেতা তারেক রহমান দেশে ফিরছেন। দেশের মানুষের মঙ্গল, নিরাপত্তা নিশ্চিতকরণ এবং বাংলাদেশকে একটি উন্নত রাষ্ট্রে পরিণত করার লক্ষ্যেই তার এই প্রত্যাবর্তন। ২৫ ডিসেম্বরের পর সারাদেশে যারা মব সৃষ্টি করে দেশকে অস্থিতিশীল করার চেষ্টা করবে, বিএনপি নেতাকর্মীরা তাদের শক্ত হাতে প্রতিহত করবে।’",
    "scraped_at": "2025-12-24T23:24:13"
  },
  {
    "url": "https://www.jugantor.com/national/1044266",
    "title": "ভারতের সঙ্গে সম্পর্ক স্বাভাবিক করতে কাজ করছে সরকার: অর্থ উপদেষ্টা",
    "publication_date": "2025-12-23T21:41:34+06:00",
    "keywords": "ভারত,অর্থ উপদেষ্টা",
    "body": "অন্তবর্তী সরকারের অর্থ উপদেষ্টা ড. সালেহউদ্দিন আহমেদ বলেছেন, ভারতের সঙ্গে অর্থনৈতিক সম্পর্ক স্বাভাবিক আছে। রাজনৈতিক সম্পর্ক স্বাভাবিক করতে সরকার কাজ করছে।\nমঙ্গলবার (২৩ ডিসেম্বর) বিকেলে সচিবালয়ে মন্ত্রিপরিষদ বিভাগের সম্মেলন কক্ষে সরকারি ক্রয় সংক্রান্ত উপদেষ্টা পরিষদ কমিটির বৈঠক শেষে তিনি এসব কথা বলেন।\nঅর্থ উপদেষ্টা বলেন, ভারতের সঙ্গে রাজনৈতিক সম্পর্ক খুব যে খারাপ হয়ে গেছে তা নয়। তবে আমরা চেষ্টা করছি যেন কোনোভাবেই এটি অস্বাভাবিক না হয়। বাংলাদেশ কোনো প্রতিবেশির সঙ্গেই তিক্ত সম্পর্ক চায় না।\nবাংলাদেশের সঙ্গে ভারতের বর্তমান রাজনৈতিক সম্পর্কের প্রেক্ষাপটে অর্থনৈতিক সম্পর্ক কী হবে—এমন প্রশ্নের জবাবে তিনি বলেন, আমি সবসময় বলি, আমাদের বাণিজ্য ও রাজনীতিকে আলাদা করে দেখতে হবে।\nতিনি বলেন, ভারত থেকে চাল আমদানি না করে যদি ভিয়েতনাম থেকে আনতে হয়, তাহলে প্রতি কেজিতে আরও ১০ টাকা বেশি খরচ পড়বে। আমি যদি ভারত থেকে প্রতিযোগিতামূলক দামে চাল পাই, তাহলে অন্য দেশ থেকে আনব না।\nভারতের সঙ্গে রাজনৈতিক সম্পর্কের ইস্যুতে উপদেষ্টা বলেন, রাজনৈতিক সম্পর্ক এখনো মোটামুটি আছে। ফরেন ইস্যুতে রেটরিক্স অনেক বেশি হয়। রাজনীতিবিদরা অনেক সময় এমন বক্তব্য দেন, যা বলার জন্যই বলা হয়। তবে আমি বিশ্বাস করি, সম্পর্ক একেবারে খারাপের দিকে যাবে না।’\nতিনি বলেন, সম্পর্ক স্বাভাবিক রাখার চেষ্টা হিসেবে আগেও ভারত থেকে চাল আমদানি করা হয়েছে। সম্প্রতি পেঁয়াজের ক্ষেত্রেও সিদ্ধান্ত নিতে কিছুটা দেরি হয়েছে, নইলে দাম আরও কমতে পারত।",
    "scraped_at": "2025-12-24T23:24:14"
  },
  {
    "url": "https://www.jugantor.com/tech/1044265",
    "title": "ফেসবুকে লিংক শেয়ার করতে খরচ হবে টাকা",
    "publication_date": "2025-12-23T21:38:45+06:00",
    "keywords": "ফেসবুক,তথ্যপ্রযুক্তি",
    "body": "ফেসবুক এখন পরীক্ষা করছে এমন একটি নতুন সিস্টেম, যেখানে সাবস্ক্রিপশন ছাড়া ব্যবহারকারীরা নির্দিষ্ট সংখ্যার বেশি লিংক শেয়ার করতে পারবেন না। মেটা এই পরীক্ষা শুরু করেছে যুক্তরাজ্য ও যুক্তরাষ্ট্রের নির্বাচিত কিছু ব্যবহারকারীর ওপর। পরীক্ষামূলকভাবে জানানো হয়েছে, সাবস্ক্রিপশন না থাকলে তারা সীমিত সংখ্যার বেশি লিংক পোস্ট করতে পারবেন না। এই সুবিধার জন্য মাসিক সাবস্ক্রিপশন ফি নির্ধারণ করা হয়েছে ৯.৯৯ ডলার, যা বাংলাদেশি মুদ্রায় প্রায় ১,২২১ টাকা।\nমেটা জানিয়েছে, এটি একটি সীমিত পরিসরের পরীক্ষা। সাবস্ক্রাইবাররা লিংকসহ বেশি সংখ্যক পোস্ট করতে পারবে কি না এবং এর জন্য অতিরিক্ত মূল্য যোগ হবে কি না, তা যাচাই করতেই এই উদ্যোগ নেওয়া হয়েছে।\nসোশ্যাল মিডিয়া বিশেষজ্ঞ ম্যাট নাভারা বলেন, ‘এই পদক্ষেপের মাধ্যমে মেটা তাদের প্ল্যাটফর্ম থেকে আরও আয় বৃদ্ধি করার চেষ্টা করছে। এটি শুধু ভেরিফিকেশনের বিষয় নয়; বরং প্রয়োজনীয় ফিচারগুলো ধীরে ধীরে সাবস্ক্রিপশনের আওতায় আনার একটি কৌশল।’\nনাভারা আরও জানান, মেটা ইতিমধ্যেই ভেরিফায়েড সেবার মাধ্যমে নীল টিক, উন্নত অ্যাকাউন্ট সাপোর্ট এবং ভুয়া পরিচয় থেকে সুরক্ষা প্রদান করে মূল্য নির্ধারণ করেছে। এখন কনটেন্ট ডিস্ট্রিবিউশন এবং অন্য ওয়েবসাইটে ব্যবহারকারী পাঠানোর মতো মৌলিক সক্ষমতাও ধীরে ধীরে পেইড ফিচারে রূপান্তরিত হচ্ছে।\nতিনি নিজেও সম্প্রতি একটি নোটিফিকেশন পান, যেখানে জানানো হয়েছে—১৬ ডিসেম্বর থেকে সাবস্ক্রিপশন ছাড়া তিনি মাসে সর্বোচ্চ দুইটি লিংকই শেয়ার করতে পারবেন। নাভারা বলেন, ‘আপনি যদি একজন ক্রিয়েটর বা ব্যবসায়ী হন এবং ফেসবুককে গ্রোথ বা ট্রাফিকের কৌশল হিসেবে ব্যবহার করেন, তাহলে এখন সেই সুবিধার জন্য মূল্য দিতে হবে—এটাই মূল বার্তা।’\nফেসবুক জানিয়েছে, এই পরীক্ষা শুধুমাত্র ‘প্রফেশনাল মোড’ ব্যবহারকারী এবং পেজ পরিচালনাকারী নির্বাচিত কিছু অ্যাকাউন্টের মধ্যে সীমাবদ্ধ। এসব ফিচার মূলত ক্রিয়েটর ও ব্যবসায়ীদের কনটেন্ট প্রচার এবং পারফরম্যান্স বিশ্লেষণের কাজে ব্যবহৃত হয়।\nবিশ্লেষকরা মনে করেন, এই উদ্যোগ ক্রিয়েটরদের জন্য একটি কঠিন বাস্তবতা তুলে ধরছে। ফেসবুক আগের মতো নির্ভরযোগ্য ট্রাফিক উৎস নাও থাকতে পারে। নাভারা বলেন, ‘মেটা সবসময় প্রথমে নিজেকেই অগ্রাধিকার দেবে। তাই একটি প্ল্যাটফর্মের ওপর অতিরিক্ত নির্ভরশীল হয়ে ব্যবসা পরিচালনা করা ঝুঁকিপূর্ণ।’\nএর আগে টুইটার (বর্তমানে এক্স) অধিগ্রহণের পর ইলন মাস্ক ভেরিফিকেশনকে পেইড সেবায় রূপ দিয়েছেন, যা নিয়ে ব্যাপক বিতর্ক সৃষ্টি হয়। পরবর্তীতে মেটাও অনুরূপ ভেরিফিকেশন সেবা চালু করে।\nসূত্র: বিবিসি",
    "scraped_at": "2025-12-24T23:24:15"
  },
  {
    "url": "https://www.jugantor.com/country-news/1044264",
    "title": "আ.লীগের সময়ে মেয়র আরিফুলের পারফরম্যান্স ছিল অত্যন্ত ভালো: মুক্তাদির",
    "publication_date": "2025-12-23T21:29:30+06:00",
    "keywords": "সিলেট",
    "body": "সিলেট সিটি করপোরেশনের সাবেক মেয়র হিসেবে বিএনপির চেয়ারপারসনের উপদেষ্টা আরিফুল হক চৌধুরীর ভূমিকার প্রশংসা করেছেন দলটির আরেক উপদেষ্টা ও সিলেট-১ আসনের বিএনপি প্রার্থী খন্দকার আব্দুল মুক্তাদির। তিনি বলেছেন, মেয়র হিসেবে আরিফুল হকের পারফরম্যান্স ছিল অত্যন্ত ভালো এবং সীমাবদ্ধতার মধ্যেও তিনি উল্লেখযোগ্য কাজ করেছেন।\nমঙ্গলবার (২৩ ডিসেম্বর) বিকালে সিলেট জেলা প্রেস ক্লাবে সাংবাদিকদের সঙ্গে মতবিনিময়কালে খন্দকার মুক্তাদির এসব কথা বলেন।\nতিনি বলেন, সরকারি দলের বাইরে থেকে, বিরোধী দলের মেয়র হয়েও আরিফুল হক যে পরিমাণ উন্নয়ন কাজ করেছেন, তা বিস্ময়কর। পূর্বসূরির সঙ্গে তুলনা করলে তাকে অবশ্যই ‘হাই মার্ক’ দিতে হবে।\nখন্দকার মুক্তাদির বলেন, আরিফুল হক খাল উদ্ধারে উদ্যোগ নিয়েছেন এবং সেই প্রচেষ্টার বাস্তব ফলও পাওয়া গেছে। নগরীতে দৃষ্টিনন্দন ওয়াকওয়ে নির্মাণ, মসজিদ, মন্দির ও মণিপুরী সম্প্রদায়ের উপাসনালয়সহ বিভিন্ন ধর্মীয় ও সামাজিক স্থাপনায় তার অবদান রয়েছে। টানা ১০ বছর আওয়ামী লীগ সরকারের সময় মেয়রের দায়িত্ব পালন করেও তিনি সিলেটের জন্য কাজ করেছেন।\nতবে একই সঙ্গে সিটি করপোরেশনের সামগ্রিক কর্মকাণ্ড নিয়ে সমালোচনাও করেন খন্দকার মুক্তাদির। তিনি বলেন, সিলেট সিটি করপোরেশনের প্রাতিষ্ঠানিক পারফরম্যান্স তুলনামূলকভাবে অনুজ্জ্বল ছিল। খুলনা ও রাজশাহীর মতো শহরগুলোতে বেশি বরাদ্দ পাওয়ায় সেখানে সড়ক অবকাঠামো ও নগর বিস্তারে বড় ধরনের পরিবর্তন এসেছে, যা সিলেটে হয়নি।\nএই অবস্থার জন্য তৎকালীন রাজনৈতিক নেতৃত্বের ব্যর্থতাকে দায়ী করেন মুক্তাদির। তিনি বলেন, বিএনপি ক্ষমতায় গেলে সিলেটের উন্নয়নে বরাদ্দ বাড়ানো হবে এবং পরিকল্পিতভাবে নগর উন্নয়ন বাস্তবায়ন করা হবে।\nউল্লেখ্য, আসন্ন জাতীয় সংসদ নির্বাচনে বিএনপি খন্দকার আব্দুল মুক্তাদিরকে সিলেট-১ এবং আরিফুল হক চৌধুরীকে সিলেট-৪ আসনে প্রার্থী করেছে। স্থানীয় রাজনীতিতে দীর্ঘদিন ধরে দুই নেতার অবস্থান ভিন্ন মেরুতে থাকলেও এদিন প্রকাশ্যে আরিফুল হকের প্রশংসা করেন খন্দকার মুক্তাদির, যা রাজনৈতিক অঙ্গনে আলোচনার জন্ম দিয়েছে।",
    "scraped_at": "2025-12-24T23:24:16"
  },
  {
    "url": "https://www.jugantor.com/country-news/1044263",
    "title": "জামায়াতের ২১ নেতাকর্মীর বিএনপিতে যোগদান",
    "publication_date": "2025-12-23T21:24:05+06:00",
    "keywords": "",
    "body": "বগুড়ার নন্দীগ্রামে শহীদ জিয়াউর রহমানের আদর্শে অনুপ্রাণিত হয়ে বিএনপিতে যোগ দিয়েছেন জামায়াতে ইসলামীর ২১ নেতাকর্মী।\nসোমবার সন্ধ্যায় উপজেলার ঢাকইর গ্রামে যোগদান অনুষ্ঠানে তাদের ফুলের মালা দিয়ে বরণ করেন জেলা বিএনপির ভারপ্রাপ্ত সাধারণ সম্পাদক ও বগুড়া-৪ (কাহালু-নন্দীগ্রাম) আসনের সংসদ সদস্য প্রার্থী মোশারফ হোসেন।\nযোগদান অনুষ্ঠানে নন্দীগ্রাম উপজেলা বিএনপির সভাপতি আলাউদ্দিন সরকার, সাধারণ সম্পাদক বেলায়েত হোসেন আদর, পৌর বিএনপির সভাপতি মো. আলেকজান্ডার, সাধারণ সম্পাদক শফিউল আলম সুমন, উপজেলা যুবদলের সিনিয়র যুগ্ম আহ্বায়ক আব্দুর রউফ রুবেল, স্বেচ্ছাসেবক দলের আহ্বায়ক আবু বক্কর সিদ্দিক, সদস্য সচিব আব্দুল হাকিম রিন্টু, উপজেলা ছাত্রদল সভাপতি জুয়েল রানা প্রমুখ নেতারা উপস্থিত ছিলেন।\nযোগদানকারী জামায়াত নেতা জাকির হোসেন বলেন, আমরা ২১ জন নেতাকর্মী শহীদ রাষ্ট্রপতি জিয়াউর রহমানের আদর্শ, সাবেক প্রধানমন্ত্রী বেগম খালেদা জিয়ার দেশপ্রেম এবং তারেক রহমানের সঠিক ও দূরদর্শী নেতৃত্বে অনুপ্রাণিত হয়ে বিএনপিতে যোগদান করেছি। বগুড়া-৪ আসনের এমপি প্রার্থী মোশারফ হোসেনের জনপ্রিয়তা আমাদের এই সিদ্ধান্ত নিতে অনুপ্রাণিত করেছেন।\nজেলা বিএনপির ভারপ্রাপ্ত সাধারণ সম্পাদক ও বগুড়া-৪ (কাহালু-নন্দীগ্রাম) আসনের সংসদ সদস্য প্রার্থী মোশারফ হোসেন বলেন, বিএনপি সবসময় দলমত নির্বিশেষে সাধারণ মানুষের পাশে থাকার রাজনীতিতে বিশ্বাসী। আজ যারা জামায়াত থেকে বেরিয়ে এসে বিএনপির জাতীয়তাবাদী আদর্শে অনুপ্রাণিত হয়ে আমাদের দলে যোগ দিয়েছেন, তাদের আন্তরিকভাবে স্বাগত জানাই।",
    "scraped_at": "2025-12-24T23:24:17"
  },
  {
    "url": "https://www.jugantor.com/national/1044262",
    "title": "ভিসার শর্ত শিথিল করল চীন",
    "publication_date": "2025-12-23T21:21:43+06:00",
    "keywords": "চীন",
    "body": "বাংলাদেশের নাগরিকদের জন্য স্বল্পমেয়াদি ভিসা আবেদনকারীদের জন্য শর্ত শিথিল করেছে বাংলাদেশে নিযুক্ত চীনা দূতাবাস। আগামী বছরের ৩১ ডিসেম্বর পর্যন্ত স্বল্পমেয়াদি ভিসা আবেদনকারীদের ফিঙ্গার প্রিন্ট অব্যাহতি দেওয়া হয়েছে।\nমঙ্গলবার (২৩ ডিসেম্বর) ঢাকার চীন দূতাবাস এক বার্তায় এসব তথ্য জানায়।\nবার্তায় উল্লেখ করা হয়, ভিসা আবেদন আরও সহজ করার জন্য এখন থেকে আগামী বছরের ৩১ ডিসেম্বর পর্যন্ত সব স্বল্পমেয়াদি ভিসা আবেদনকারীদের ফিঙ্গার প্রিন্ট সংগ্রহকে ছাড় দেওয়া হয়েছে।\nতবে ডি, জে ১, কিউ ১, এস ১, এক্স ১ এবং জেড ভিসা ক্যাটাগরিতে আবেদনকারীদের জন্য ফিঙ্গার প্রিন্ট সংগ্রহ করা প্রয়োজন, যাদের চীনে প্রবেশের পরে রেসিডেন্স পারমিটের জন্য আবেদন করতে হবে।",
    "scraped_at": "2025-12-24T23:24:19"
  },
  {
    "url": "https://www.jugantor.com/country-news/1044261",
    "title": "তারেক রহমানকে বরণ করতে ঢাকার পথে নেতাকর্মীরা",
    "publication_date": "2025-12-23T21:17:36+06:00",
    "keywords": "বিএনপি",
    "body": "দীর্ঘ ১৭ বছরের প্রতীক্ষার অবসান হচ্ছে। প্রিয় নেতা তারেক রহমান আসছেন দেশের মাটিতে। আর তাকে বরণ করতে চট্টগ্রাম থেকে ঢাকায় ছুটছেন বিএনপি ও অঙ্গসংগঠনের নেতাদের পাশাপাশি তৃণমূলের কর্মীরা।\nশীর্ষ নেতাদের অনেকেই বিমানে, বিশেষ ট্রেনে ধরেছেন ঢাকার পথ। আর তৃণমূলের নেতারা চেয়ারকোচ, বাস ও ব্যক্তিগত গাড়িতে সড়ক পথে আজই (বুধবার) রওনা দেবেন। চট্টগ্রাম মহানগর, উত্তর ও দক্ষিণ জেলা থেকে সম্মিলিতভাবে অন্তত ২০ থেকে ২৫ হাজার নেতাকর্মী ঢাকায় যাচ্ছেন।\nএ ছাড়া ব্যক্তিগতভাবেও যে যার মতো বুধবার রাতের মধ্যেই ঢাকায় রওনা দেবেন। রাত ১০টার ঢাকা মেইলের ২২টি বগিতে করে নেতাকর্মীরা ঢাকা যাবেন। এ ছাড়া অন্য আরও তিনটি ট্রেনের প্রতিটিতে এক্সট্রা বগি সংযোজন করা হচ্ছে। বিএনপি নেতাদের আবেদনের পরিপ্রেক্ষিতে রেলওয়ে কর্তৃপক্ষ নেতাকর্মীদের জন্য যাত্রার জন্য বিশেষ ট্রেন ও এক্সট্রা বগির ব্যবস্থা করেছে।\nতবে চট্টগ্রাম সিটি করপোরেশনের মেয়র ও নগর বিএনপির সাবেক আহ্বায়ক ডা. শাহাদাত হোসেন যুগান্তরকে বলেছেন, চট্টগ্রাম থেকে অন্তত ১ লাখ মানুষ তাদের প্রিয় নেতাকে বরণ করতে ঢাকায় যাবেন। তারা ইতিমধ্যে যাত্রা শুরু করে দিয়েছেন বাসে ট্রেনে কোচে।\nতিনি ২০-২২ বগির একটি ট্রেনের ব্যবস্থা করেছেন জানিয়ে বলেন, পরিস্থিতি এমন যে নেতাকে বরণ করতে যাওয়ার জন্য কেউ কারও দিকে তাকিয়ে নেই। দলীয় বা নিজ নিজ ব্যবস্থাপনায় সবাই ঢাকা ছুটছেন। নেতা কর্মীরা সোমবার থেকে যাত্রা শুরু করেছেন। তিনি নিজেও যথাসময়ে ঢাকায় পৌঁছে যাবেন বলে জানান।\nচট্টগ্রাম-৫ (হাটহাজারী) আসনের বিএনপি মনোনীত প্রার্থী ও কেন্দ্রীয় নেতা ব্যারিস্টার মীর মোহাম্মদ হেলাল উদ্দিন দুদিন আগে- সোমবার রাতেই বিমানযোগে ঢাকায় পৌঁছেছেন। তার এলাকার উপজেলা কমিটির নেতারা বাসে ও কোচে করে নেতাকর্মীদের যাতায়াতের ব্যবস্থা করেছেন।\nচট্টগ্রাম-১২ (পটিয়া) আসনের বিএনপি মনোনীত প্রার্থী এনামুল হক এনাম মঙ্গলবার বিকেলের ফ্লাইটে ঢাকায় পৌঁছেন। নেতাকর্মীদের যাওয়ার জন্য পটিয়া থেকে ব্যবস্থা করা হয়েছে চেয়ার কোচ ও বাসের। দক্ষিণ চট্টগ্রাম থেকেই অন্তত ২০-২৫ হাজার নেতাকর্মী ঢাকায় যাবেন বলে জানিয়েছেন দক্ষিণ জেলা বিএনপির সদস্য সচিব লায়ন হেলাল উদ্দিন।\nচট্টগ্রাম মহানগর যুবদলের সাবেক সভাপতি মোহাম্মদ শাহেদ যুগান্তরকে বলেন, দীর্ঘ ১৭ বছর পর তারুণ্যের আইকন তাদের প্রিয় নেতা আসছেন। এ জন্য নেতাকর্মীদের মধ্যে উচ্ছ্বাসের অন্ত নেই। ঢাকায় নতুন ইতিহাসের সাক্ষী হতে চট্টগ্রাম থেকে নেতাকর্মীরা ছুটছেন। ট্রেনে করেই অন্তত পাঁচ হাজার নেতাকর্মী বুধবার রাত এবং বৃহস্পতিবার সকালের মধ্যে ঢাকা পৌঁছবেন বলে জানান।",
    "scraped_at": "2025-12-24T23:24:20"
  },
  {
    "url": "https://www.jugantor.com/country-news/1044260",
    "title": "সিলেটের বিএনপি নেতাকর্মীরা ঢাকায় যাচ্ছেন আকাশ সড়ক ও বিশেষ ট্রেনে",
    "publication_date": "2025-12-23T21:11:56+06:00",
    "keywords": "বিএনপি",
    "body": "বিএনপির ভারপ্রাপ্ত চেয়ারম্যান তারেক রহমানের গণসংবর্ধনায় যোগ দিতে প্রস্তুত সিলেট সিলেট বিভাগের চার জেলার ৪০ উপজেলা ও ২০ পৌরসভার নেতাকর্মী ছাড়াও সমর্থকরা। বাদ পড়ছেন না তারেক রহমানের শ্বশুরবাড়ির এলাকার লোকজনও। পরিবহণের জন্য একটি স্পেশাল ট্রেন, বুধবার সিলেট-ঢাকা রুটের সব ট্রেনে রিজার্ভ করা অতিরিক্ত ৪-৫টি করে বগি ছাড়াও সড়ক পথে প্রায় ৪শ গাড়ি প্রস্তুত রাখা হয়েছে। এর বাইরে প্রাইভেট গাড়িও রয়েছে শতাধিক।\nসিলেট-ঢাকা রুটের ফ্লাইটগুলোর বিমানের টিকেট ও বুকড। তার পরও পরিবহণ সমস্যার কথা ভেবে মঙ্গলবার বেশকিছু নেতাকর্মী নিজেদের দায়িত্বে ঢাকায় চলে যান। সংবর্ধনাকে ঘিরে সিলেট বিভাগের বিএনপিতে অভূতপূর্ব রাজনৈতিক জাগরণ সৃষ্টি হয়েছে। যা আগে কখনো চোখে পড়েনি।\nসংশ্লিষ্ট দায়িত্বশীলরা জানান, তারেক রহমানের সংবর্ধনাকে সামনে রেখে বুধবার সিলেট-ঢাকা রুটের ট্রেনে ও সড়ক পথের প্রায় ৫শ যানবাহনে ঢাকা অভিমুখে রওয়ানা দেবেন সিলেট বিভাগের বিএনপি নেতাকর্মীরা। সিলেট বিভাগের ৪টি জেলার ৪০টি উপজেলা এবং ২০টি পৌরসভার নেতাকর্মীরা এসব যানবাহনে ঢাকায় পৌঁছাবেন। নেতাকর্মীরা সংখ্যায় বেশি হওয়ায় এবং ঢাকায় তাদের থাকা-খাওয়ার সমস্যার কথা চিন্তা করে যানবাহনগুলো স্ট্যান্ডবাই করা হয়েছে। যাতে সংবর্ধনা শেষে ওসব গাড়িতে করেই তারা সিলেটে ফিরতে পারেন।\nতারা জানান, জেলা, উপজেলা বা পৌরসভা নয় ঢাকায় যাওয়ার প্রস্তুতি তৃণমূলের ওয়ার্ড-ইউনিট থেকে নেওয়া হয়েছে। মহানগর, জেলা, পৌর ও উপজেলা কমিটিগুলো সমন্বয় করছে।\nবিএনপির কেন্দ্রীয় সাংগঠনিক সম্পাদক জিকে গৌছ যুগান্তরকে জানান, সব প্রস্তুতি সম্পন্ন হয়েছে। হবিগঞ্জ জেলার ৯টি উপজেলা ও ৬টি পৌরসভার নেতারা মহাসড়কে কয়েকশ যানবাহনে মহড়া দিয়ে ঢাকা পৌঁছাবেন। ১শ বাস বুক করা হয়েছে, এর বাইরে প্রাইভেট আরও একশর মতো গাড়ি যাবে।\nতিনি বলেন, কাউকে আটকানোর ক্ষমতা নেই, সবাই যেতে চায়।\nসিলেট জেলা বিএনপির সভাপতি আব্দুল কাইয়ুম চৌধুরী যুগান্তরকে জানান, প্রথমে ২শ পরে আরও একশসহ মোট তিনশ বাস বুক করেছি। এতেও কোনো কূল কিনারা করতে না পারায় একটি বিশেষ ট্রেনের ব্যবস্থা করেছি। এর বাইরে সিলেট-ঢাকামুখি ট্রেনগুলোতে ৪-৫টা করে রিজার্ভ বগি লাগানো হচ্ছে। এছাড়াও প্রায় দুশ প্রাইভেট গাড়ি যাবে। মনে হচ্ছে ঢাকার সংবর্ধনাস্থল সিলেটিদের জনসমুদ্রে রূপ নেবে।\nবিএনপির কেন্দ্রীয় সহ সাংগঠনিক সম্পাদক ও সুনামগঞ্জ বিএনপির আহ্বায়ক কলিম উদ্দিন মিলন যুগান্তরকে জানান, সুনামগঞ্জের ১২টি উপজেলা ও ৪টি পৌরসভা থেকে নেতাকর্মীরা প্রস্তুত। সড়ক ও নৌপথে রওনা দেওয়ার চূড়ান্ত প্রস্তুতি সম্পন্ন হয়েছে।\nসিলেট জেলা বিএনপির সাধারণ সম্পাদক অ্যাডভোকেট এমরান আহমদ চৌধুরী যুগান্তরকে জানান, বিয়ানীবাজার-গোলাপগঞ্জের নেতাকর্মীরা ঢাকায় তাদের খাওয়ার ব্যবস্থা করেছেন। তবে থাকবেন না, সমাবেশ শেষেই ঢাকায় ফিরবেন।\nমৌলভীবাজার জেলা বিএনপির আহ্বায়ক ফয়জুল করিম ময়ুন যুগান্তরকে জানান, জেলার ৭টি উপজেলা ও ৫টি পৌরসভার সবাই ঢাকামুখি। আপাতত শখানেক গাড়ির ব্যবস্থা করেছি। এতেই শেষ নয়, তারেক রহমানের শ্বশুরবাড়ি সিলেটের দক্ষিণ সুরমায়। ওখানের বাসিন্দারা দলমত নির্বিশেষে তাদের জামাইয়ের সংবর্ধনা দেখতে যেতে চান। তারা দলীয় গাড়ির ভরসা না করে নিজেরাই গাড়ির ব্যবস্থা করেছেন।\nসিলেট মহানগর বিএনপির ভারপ্রাপ্ত সভাপতি রেজাউল হাসান কয়েস লোদী যুগান্তরকে বলেন, বিএনপি শুধু নয়, বিএনপির অঙ্গ ও সহযোগী সংগঠন গুলোর সকল ইউনিটকে হিসাবে আনুন। সিলেট থেকে যে পরিমাণ যানবাহন ও নেতাকর্মী যাচ্ছেন তা অতীতের সব ইতিহাস ভঙ্গ করবে।\nসিলেট ওসমানী আন্তর্জাতিক বিমানবন্দরের ব্যবস্থাপক হাফিজ আহমদ মঙ্গলবার সন্ধ্যায় যুগান্তরকে জানান, সিলেট-ঢাকা ও ঢাকা-সিলেট দুটি রুটের টিকেট নেই বললেই চলে। অনেকেই টিকেটের জন্য ফোন করছেন।\nসব মিলিয়ে বিভাগের ৪০টি উপজেলা ও ২০টি পৌরসভার প্রতিটি সাংগঠনিক ইউনিট থেকে কয়েক লক্ষ নেতাকর্মী এখন ঢাকামুখি। তাদের উপস্থিতিতে ঢাকার ৩০০ ফিট এলাকা এক বিশাল জনসমুদ্রে পরিণত হবে বলে বিএনপি নেতারা আশাবাদ ব্যক্ত করেছেন।\nবিএনপির অন্যান্য নেতারা বলেন, সিলেটবাসীর কাছে তারেক রহমান শুধু নেতা নয়, তাদের আদরের-গর্বের জামাই। এবারের সংবর্ধনায় জনসমুদ্র সৃষ্টি করে সিলেটিরা তার প্রমাণ দেবে। তারা বলেন, আবেগী লোকজনদের আটকানো কঠিন। অনেকেই দুদিন আগে গিয়ে ঢাকায়, সংবর্ধনার অপেক্ষায়।\nদলের দায়িত্বশীলরা জানান, তারেক রহমানের বিমান প্রথমে ওসমানী আন্তর্জাতিক বিমানবন্দরে অবতরণ করবে। তবে তিনি সিলেটে নয়, ঢাকায় নামবেন।",
    "scraped_at": "2025-12-24T23:24:21"
  },
  {
    "url": "https://www.jugantor.com/government/1044259",
    "title": "দিপুর পরিবারের দায়িত্ব নেবে সরকার: শিক্ষা উপদেষ্টা",
    "publication_date": "2025-12-23T21:06:56+06:00",
    "keywords": "ময়মনসিংহ,শিক্ষা উপদেষ্টা",
    "body": "ধর্ম নিয়ে কটূক্তির অভিযোগ তুলে পিটিয়ে হত্যা করা পোশাক কর্মী দিপু চন্দ্র দাসের পরিবারের পাশে থেকে তার স্ত্রী, সন্তান, বাবা-মার দেখভালের দায়িত্ব সরকার গ্রহণ করবে বলে জানিয়েছেন শিক্ষা উপদেষ্টা অধ্যাপক ড. সি আর আবরার।\nমঙ্গলবার (২৩ ডিসেম্বর) বিকালে ময়মনসিংহের ভালুকায় দিপুর পরিবারের সঙ্গে দেখা করতে এসে সাংবাদিকদের এ কথা জানান শিক্ষা উপদেষ্টা।\nএ সময় শিক্ষা উপদেষ্টা বলেন, কিছু দুষ্কৃতকারী গোষ্ঠী বিভাজন সৃষ্টি ও অস্থিরতা উসকে দেওয়ার চেষ্টা করছে। এসব অপচেষ্টার বিরুদ্ধে সতর্ক থাকতে হবে এবং এগুলো সফল হতে দেওয়া যাবে না। এ ধরনের সহিংসতার বিরুদ্ধে আইন তার পূর্ণ শক্তি প্রয়োগ করবে।\nতিনি বলেন, একটা ঘটনা ঘটেছে, এখন পরিবারের কি চাহিদা, তাদের সঙ্গে কথা বলে প্রয়োজনীয় ব্যবস্থা গ্রহণ করা হবে। এ ব্যাপারে স্থানীয় প্রশাসন সহযোগিতা করবে।\nএ সময় এক আবেগঘন পরিবেশের সৃষ্টি হয়। কান্নার ভেঙে পড়েন দিপুর পরিবারের সদস্যরা। শোকসন্তপ্ত পরিবারকে সান্ত্বনা দিতে সরকারের পক্ষ থেকে সব ধরনের আশ্বাস দেন শিক্ষা উপদেষ্টা। পরে সাংবাদিকদের বলেন, এ ধরনের বিভিন্ন রকমের সম্প্রদায়গত সমস্যা সৃষ্টি করার জন্য একটি চক্র সুযোগ নেবে। কিন্তু মিডিয়া, বৃহত্তর সমাজ ও রাষ্ট্রকে সজাগ থাকতে হবে। যেন এ ধরনের ঘটনা আর না ঘটে, দুর্বলের ওপর যেন আর অত্যাচার না হয়। সেটি নিশ্চিত করতে হবে।\nএ সময় অতিরিক্ত জেলা প্রশাসক (সার্বিক) রেজা মো. গোলাম মাসুম প্রধান, অতিরিক্ত পুলিশ সুপার (প্রশাসন) আব্দুল্লাহ আল মামুন, তারাকান্দা উপজেলা নির্বাহী কর্মকর্তা আমিনুল ইসলাম, সহকারী কমিশনার ভূমি এসএম নাজমুস ছালেহীনসহ স্থানীয় প্রশাসনের কর্মকর্তাবৃন্দ উপস্থিত ছিলেন।",
    "scraped_at": "2025-12-24T23:24:22"
  },
  {
    "url": "https://www.jugantor.com/drama/1044258",
    "title": "জামদানি শাড়িতে দর্শকদের মন কাড়লেন রুনা খান",
    "publication_date": "2025-12-23T20:54:56+06:00",
    "keywords": "রুনা খান",
    "body": "রুনা খান বাংলাদেশের জাতীয় চলচ্চিত্র পুরস্কারপ্রাপ্ত অভিনেত্রী। বড় পর্দা কিংবা ওটিটি সব মাধ্যমেই অভিনয় দিয়ে দর্শকের মনে জায়গা নিয়েছেন অভিনেত্রী। সামাজিক যোগাযোগ মাধ্যমে বেশ আলোচনায় থাকেন তিনি।  এবার জামদানি শাড়ি পরে নতুন লুকে দেখা গেছে অভিনেত্রীকে।\nশাড়ি পড়া একগুচ্ছ নতুন ছবি নিজের ফেসবুকে পোস্ট করেছেন রুনা খান। যেখানে তাকে দেখা গেছে স্নিগ্ধ সি-গ্রিন রঙের একটি নকশা করা জামদানি শাড়িতে। নিজের এ  সাজকে পূর্ণতা দিতে কানে পরেছেন বড় আকৃতির কানপাশা এবং কপালে এঁকেছেন ছোট্ট একটি লাল টিপ। ছবিতে অভিনেত্রীর স্নিগ্ধতা আর মিষ্টি হাসি মুহূর্তেই ভক্তদের মন কেড়েছে।\nছবির ক্যাপশনে রুনা খান কবিতার উক্তি জুড়ে দিয়েছেন, ‘দেখি নাই কভু দেখি নাই, এমন তরণী বাওয়া।’\nফেসবুক পোস্টটি সামাজিক যোগাযোগ মাধ্যমে মুহূর্তেই ভাইরাল হয়ে পড়ে। ভক্ত ও শুভাকাঙ্ক্ষীরা কমেন্ট বক্সে অভিনেত্রীর রূপের বেশ প্রশংসা করেছেন। এক ভক্ত মন্তব্য করেছেন, ‘শাড়িতেই আমাদের বাঙালি নারী সেরা।’\nঅন্য একজন লিখেছেন, ‘অপূর্ব দেখাচ্ছে আপনাকে, যেন এক স্নিগ্ধ প্রতিচ্ছবি।’\nপ্রসঙ্গত, টেলিভিশন নাটকে অভিনয়ের মধ্য দিয়ে রুনা খানের কর্মজীবন শুরু হয়। ‘হালদা’ চলচ্চিত্রে অভিনয় করে শ্রেষ্ঠ পার্শ্ব অভিনেত্রী বিভাগে জাতীয় চলচ্চিত্র পুরস্কার ও বাচসাস পুরস্কার অর্জন করেন রুনা খান।",
    "scraped_at": "2025-12-24T23:24:23"
  },
  {
    "url": "https://www.jugantor.com/economics/1044257",
    "title": "৭২ টাকা কেজি দরে ১০ হাজার টন মসুর ডাল কিনবে সরকার",
    "publication_date": "2025-12-23T20:50:49+06:00",
    "keywords": "ডাল",
    "body": "১০ হাজার মেট্রিক টন মসুর ডাল কেনার অনুমোদন দিয়েছে সরকার। এতে মোট খরচ হবে ৭২ কোটি টাকা। প্রতি কেজি ডালের দাম পড়বে ৭২ টাকা ২০ পয়সা।\nমঙ্গলবার (২৩ ডিসেম্বর) অর্থ উপদেষ্টা ড. সালেহউদ্দিন আহমদের সভাপতিত্বে অনুষ্ঠিত সরকারি ক্রয় সংক্রান্ত উপদেষ্টা পরিষদ কমিটির বৈঠকে এ অনুমোদন দেয়া হয়।\nবৈঠক সূত্রে জানা গেছে, বাণিজ্য মন্ত্রণালয়ের প্রস্তাবের পরিপ্রেক্ষিতে স্থানীয়ভাবে উন্মুক্ত দরপত্র (জাতীয়) পদ্ধতিতে ১০ হাজার মেট্রিক টন মসুর ডাল (৫০ কেজির বস্তায়) ক্রয় প্রস্তাবের অনুমোদন দিয়েছে উপদেষ্টা পরিষদ কমিটি।\nখুলনার জয়তুন অটো রাইস অ্যান্ড ডাল মিলস লিমিটেডের কাছ থেকে এই ডাল কেনা হবে। এই মসুর ডাল কিনতে মোট খরচ হবে ৭২ কোটি ২০ লাখ টাকা।\nসভায় মসুর ডাল ছাড়াও চাল, সয়াবিন তেল, রাইস ব্রাণ অয়েল ও কয়েক ধরনের সার আমদানির অনুমোদন দিয়েছে সরকারি ক্রয় সংক্রান্ত উপদেষ্টা পরিষদ কমিটি।",
    "scraped_at": "2025-12-24T23:24:24"
  },
  {
    "url": "https://www.jugantor.com/country-news/1044256",
    "title": "রংপুরে কার্যক্রম নিষিদ্ধ আ.লীগের ৬ নেতাকর্মী গ্রেফতার",
    "publication_date": "2025-12-23T20:50:25+06:00",
    "keywords": "",
    "body": "রংপুর জেলার অপারেশন ডেভিলহান্ট ফেজ-টু অভিযানের অংশ হিসেবে কার্যক্রম নিষিদ্ধ আওয়ামী লীগ, যুবলীগ ও নিষিদ্ধ ছাত্রলীগের ৬ নেতাকর্মীকে গ্রেফতার করেছে পুলিশ।\nমঙ্গলবার বিষয়টি নিশ্চিত করেছেন রংপুরের অতিরিক্ত পুলিশ সুপার সুশান্ত চন্দ্র রায়।\nতিনি জানান জানান, রংপুর জেলার বিভিন্ন উপজেলা থেকে ৬ জনকে গ্রেফতার করা হয়েছে। এরমধ্যে কোতোয়ালি থানায় ১ জন, বদরগঞ্জ থানায় ১ জন, গংগাচড়া মডেল থানায় ১ জন, পীরগাছা থানায় ১ জন, মিঠাপুকুর থানায় ১ জন ও পীরগঞ্জ থানায় ১ জন গ্রেফতার করা হয়। গ্রেফতারকৃতরা কার্যক্রম নিষিদ্ধ আওয়ামী লীগ ও এর অঙ্গসংগঠনের নেতাকর্মী। তাদের বিরুদ্ধে বৈষম্যবিরোধী ছাত্র আন্দোলনে হামলার ঘটনায় মামলা রয়েছে। তাদের আদালতে পাঠানো হয়েছে।",
    "scraped_at": "2025-12-24T23:24:26"
  },
  {
    "url": "https://www.jugantor.com/economics/1044255",
    "title": "পেঁয়াজের বাজারে স্বস্তির হাওয়া",
    "publication_date": "2025-12-23T20:45:39+06:00",
    "keywords": "হিলি স্থলবন্দর,পেঁয়াজ",
    "body": "ভারত থেকে পেঁয়াজের আমদানি বাড়ায় দিনাজপুরের হিলি বাজারে পেঁয়াজের দাম কেজিপ্রতি প্রায় ৪০ টাকা কমেছে। কয়েক দিনের ব্যবধানে দাম কমে যাওয়ায় স্বস্তি ফিরেছে সাধারণ ক্রেতা ও ব্যবসায়ীদের মধ্যে।\nমঙ্গলবার (২৩ ডিসেম্বর) দুপুরে হিলি পেঁয়াজ বাজারে দেখা যায়, চার দিন আগে যে ভারতীয় পেঁয়াজ পাইকারি বাজারে ৭০ থেকে ৭৫ টাকা কেজি দরে বিক্রি হয়েছিল, তা এখন বিক্রি হচ্ছে প্রকারভেদে ৩০ থেকে ৪০ টাকা কেজি দরে।\nখুচরা বাজারে একই পেঁয়াজ বিক্রি হচ্ছে ৩৫ থেকে ৪৫ টাকা কেজি দরে। পাশাপাশি দেশি মুড়ি পেঁয়াজের দামও কমে বর্তমানে ৫৫ টাকা কেজি দরে বিক্রি হচ্ছে, যা কয়েক দিন আগেও ছিল ৮০ থেকে ৯০ টাকা কেজি।\nদাম কমায় সন্তোষ প্রকাশ করেছেন ক্রেতারা। বাজারে পেঁয়াজ কিনতে আসা লুৎফর রহমান গণমাধ্যমে বলেন, এক সপ্তাহ আগেও প্রায় ১০০ টাকায় পেঁয়াজ কিনতে হয়েছিল। আজ ৪০ টাকায় এক কেজি কিনেছি। এতে অনেক স্বস্তি মিলছে।\nআরেক ক্রেতা রফিকুল ইসলাম বলেন, পেঁয়াজ নিত্যপ্রয়োজনীয় পণ্য। এর দাম কমলে আমাদের মতো সাধারণ মানুষের উপকার হয়। আজ বাজারে এসে কম দাম দেখে ভাল লাগছে।\nহিলি বাজারের পেঁয়াজ পাইকারি ব্যবসায়ী শাহাবুল ইসলাম গণমাধ্যমে জানান, চলতি মাসের ৭ তারিখ থেকে ভারতীয় পেঁয়াজ আমদানি শুরু হয়েছে। বর্তমানে আমদানি স্বাভাবিক ও পর্যাপ্ত থাকায় বাজারে সরবরাহ বেড়েছে, ফলে দাম কমেছে।\nতিনি বলেন, এখন প্রকারভেদে ভারতীয় পেঁয়াজ ৩০ থেকে ৪০ টাকা কেজি দরে পাইকারি বিক্রি হচ্ছে। আমদানি এভাবে চললে সামনে দাম আরও কমতে পারে।",
    "scraped_at": "2025-12-24T23:24:27"
  },
  {
    "url": "https://www.jugantor.com/country-news/1044254",
    "title": "সীমান্তে আটক ৭ ভারতীয় নাগরিক বিজিবি হেফাজতে",
    "publication_date": "2025-12-23T20:44:34+06:00",
    "keywords": "মৌলভীবাজার",
    "body": "মৌলভীবাজারের বড়লেখার সীমান্তের বাংলাদেশ অভ্যন্তর থেকে নিউ পাল্লাথল বিজিবির টহল দল সোমবার দুপুরে ৫ জন ও মঙ্গলবার দুপুরে ২ জন সহ মোট ৭ জন ভারতীয় মুসলিম নাগরিককে আটক করে ক্যাম্পে হেফাজতে রেখেছে বলে সীমান্তবাসীগুলো সূত্র জানিয়েছে।\nএদের মধ্যে ৬ জন পুরুষ ও একজন নারী রয়েছেন। তবে, এ ব্যাপারে বিজিবি গণমাধ্যমকে কোনো তথ্য দিচ্ছে না।\nসূত্র জানিয়েছে, বড়লেখা উপজেলার নিউ পাল্লাথল বিওপির আনুমানিক দেড় কিলোমিটার বাংলাদেশ অভ্যন্তর এবং সীমান্ত রেখার মেইন পিলারের আনুমানিক ২০০ গজ অভ্যন্তর থেকে বিজিবির টহল দল একজন নারীসহ ৫ জন ভারতীয় নাগরিককে আটক করে ক্যাম্পে হেফাজতে রেখেছে। এরা হলেন- আসামের কারবিআলং জেলার অটোচালক মো. আব্বাস খান (৫৬), আসামের নওয়া জেলার রুস্তম আলী (৬৬), ইদ্রিস আলী (৪৮), তাহের আলী (৫৫) ও আয়েশা খাতুন (৬৫)।\nমঙ্গলবার দুপুরে একই বিওপির বিজিবির টহল দল সীমান্তের বাংলাদেশ অভ্যন্তর থেকে আসামের নওয়া জেলার আরও দুইজন ভারতীয় নাগরিককে আটক করেছে। তারা হলেন-  মো. আব্দুল আজিজ (৬৫) ও আনোয়ার হোসেন (৭০)।\nএ ব্যাপারে জানতে বিজিবি-৫২ ব্যাটালিয়নের অধিনায়ক লে. কর্নেল মোহাম্মদ আরিফুল হক চৌধুরীর সঙ্গে মঙ্গলবার সন্ধ্যায় যোগাযোগ করলে তিনি ফোন রিসিভ করেননি। এর আগে ক্ষুদে বার্তা পাঠিয়েও কোনো সাড়া মেলেনি।\nবড়লেখা থানার ওসি মো. মনিরুজ্জামান খান বলেন, আটকের ঘটনাটি বিভিন্ন মাধ্যমে শুনেছেন তবে বিজিবি এখন পর্যন্ত আটক কাউকে থানায় সোপর্দ করেনি।",
    "scraped_at": "2025-12-24T23:24:28"
  },
  {
    "url": "https://www.jugantor.com/politics/1044253",
    "title": "বৈষম্যহীন সমাজ গঠতে গণভোটে ‘হ্যাঁ’ ভোট দিতে হবে: গোলাম পরওয়ার",
    "publication_date": "2025-12-23T20:42:27+06:00",
    "keywords": "বাংলাদেশ জামায়াতে ইসলামী",
    "body": "বাংলাদেশ জামায়াতে ইসলামীর সেক্রেটারি জেনারেল সাবেক এমপি মিয়া গোলাম পরওয়ার বলেছেন, বিদ্যমান রাষ্ট্রব্যবস্থা সংস্কার করে একটি সুশাসন এবং ক্ষমতার ভারসাম্য, দুর্নীতিমুক্ত, বৈষম্যহীন, জনগণের অধিকার সংরক্ষিত করে এমন একটি রাষ্ট্রকাঠামো রাজনৈতিক দলগুলো সম্মিলিতভাবে সংস্কার প্রস্তাবের মধ্য দিয়ে যে কাঠামো গঠন করেছি, সেটা জুলাই সনদ নামে জাতির কাছে গৃহীত হয়েছে।\nমঙ্গলবার (২৩ ডিসেম্বর) খুলনা-৫ আসনের ডুমুরিয়া উপজেলার সরকারি শাহ্পুর মধুগ্রাম কলেজ অডিটোরিয়ামে শাহপুর ইউনিয়ন ১, ২, ৩ ও ১২ নং ওয়ার্ড প্রতিনিধি সভায় প্রধান অতিথির বক্তব্যে তিনি এ কথা বলেন।\nডুমুরিয়া উপজেলা নায়েবে আমীর গাজী সাইফুল্লাহ এর সভাপতিত্বে এবং উপজেলা যুব সভাপতি বি এম আলমগীর হোসেনের পরিচালনায় প্রতিনিধি সভায় বিশেষ অতিথি হিসেবে উপস্থিত ছিলেন খুলনা জেলা জামায়াতে ইসলামীর সেক্রেটারি মুন্সি মিজানুর রহমান, সহকারী সেক্রেটারি অধ্যাপক মিয়া গোলাম কুদ্দুস, জেলা ছাত্রবিষয়ক সম্পাদক এডভোকেট আবু ইউসুফ মোল্লা।\nজামায়াতের সেক্রেটারি জেনারেল বলেন, আগামী গণভোটে জনগণের মতামতের জন্য পেশ হতে যাচ্ছে। এই গণভোটে ‘হ্যাঁ’ কে জয়যুক্ত করতে হবে। ‘হ্যাঁ’ কে জয়যুক্ত করার মানে হচ্ছে দুর্নীতিকে না বলা, ফ্যাসিজমকে না বলা, দলীয়করণকে না বলা, ভিন্নমতের প্রতি দমনকে না বলা, বিচার, ভোটাধিকার, গণতান্ত্রিক এবং আইনের শাসন প্রতিষ্ঠার পক্ষে ‘হ্যাঁ’ বলা। ফলে আগামী দিনে বৈষম্যহীন দুর্নীতিমুক্ত সমাজ গঠনের জন্য দেশবাসীকে, সকল ভোটারকে, গণভোটে ‘হ্যাঁ’- তে ভোট দিয়ে, ‘হ্যাঁ’ কে জয়যুক্ত করতে হবে।\nমিয়া গোলাম পরওয়ার বলেন, নির্বাচন সুষ্ঠু ও নিরপেক্ষ করার জন্য প্রশাসনিক সর্বস্তরে লেভেল প্লেয়িং ফিল্ড অর্থাৎ সকল রাজনৈতিক দলের অধিকারের সুযোগ-সুবিধার সমতা রক্ষা করতে হবে। দেশে বিরাজমান সহিংসতা, সন্ত্রাস, গুলি বর্ষণ ইত্যাদি ঘটনায় দেশবাসী ও জাতি আজ উদ্বিগ্ন। এটা নিয়ন্ত্রণে আইনশৃঙ্খলা রক্ষায় নিয়োজিতরা, নিয়োজিত কর্তৃপক্ষ এবং সংশ্লিষ্ট সকল মহলের সহযোগিতা এবং সম্মিলিত প্রচেষ্টা ও ভূমিকা অপরিহার্য।\nএর আগে সকাল ৯টায় ফুলতলা উপজেলা ওয়ার্ড প্রতিনিধি সভা অনুষ্ঠিত হয়। সভায় সভাপতিত্ব করেন উপজেলা জামায়াতের আমীর অধ্যাপক আব্দুল আলিম মোল্লা এবং সভা পরিচালনা করেন উপজেলা জামায়াতের সেক্রেটারি মাওলানা সাইফুল হাসান।",
    "scraped_at": "2025-12-24T23:24:30"
  },
  {
    "url": "https://www.jugantor.com/lifestyle/1044252",
    "title": "যেসব খাবারে বাড়ে কোলন ক্যানসারের ঝুঁকি, জানাল গবেষণা",
    "publication_date": "2025-12-23T20:41:11+06:00",
    "keywords": "স্বাস্থ্য পরামর্শ,লাইফস্টাইল,স্বাস্থ্য",
    "body": "কোলন ক্যানসার—চিকিৎসাবিজ্ঞানের পরিভাষায় যাকে কোলোরেক্টাল ক্যানসার বলা হয়—বর্তমানে বিশ্বজুড়ে অন্যতম বড় জনস্বাস্থ্য সমস্যায় পরিণত হয়েছে। দ্রুত পরিবর্তনশীল খাদ্যাভ্যাস ও জীবনযাত্রার কারণে এই রোগের ঝুঁকি দিন দিন বাড়ছে বলে সতর্ক করছেন বিশেষজ্ঞরা।\nবৈশ্বিক পরিসংখ্যান বলছে, কোলোরেক্টাল ক্যানসার বিশ্বে তৃতীয় সর্বাধিক দেখা ক্যানসার। মোট ক্যানসার রোগীর প্রায় ১০ শতাংশই এই রোগে আক্রান্ত। একই সঙ্গে ক্যানসারজনিত মৃত্যুর কারণ হিসেবে এটি বিশ্বব্যাপী দ্বিতীয় অবস্থানে রয়েছে।\nআমেরিকান ক্যানসার সোসাইটির তথ্য অনুযায়ী, একজন পুরুষের জীবদ্দশায় প্রতি ২৪ জনে একজন এবং একজন নারীর ক্ষেত্রে প্রতি ২৬ জনে একজনের কোলোরেক্টাল ক্যানসারে আক্রান্ত হওয়ার ঝুঁকি রয়েছে। এ কারণে নিয়মিত ব্যায়াম, পর্যাপ্ত ঘুম এবং সুষম খাদ্যাভ্যাসের পাশাপাশি কোন খাবারগুলো এড়িয়ে চলা জরুরি—সে বিষয়ে সচেতন হওয়ার ওপর জোর দিচ্ছেন স্বাস্থ্য বিশেষজ্ঞরা।\nঅতিরিক্ত প্রক্রিয়াজাত খাবারেই বড় ঝুঁকি\nগত ১৭ নভেম্বর যুক্তরাষ্ট্রের স্ট্যানফোর্ড ইউনিভার্সিটি ও ইউসিএলএতে প্রশিক্ষণপ্রাপ্ত গ্যাস্ট্রোএন্টেরোলজিস্ট ডা. ওয়েন্ডি লে-ব্রেট একটি পোস্টে কোলন ক্যানসারের ঝুঁকি বাড়ায় এমন কিছু খাবার সম্পর্কে সতর্ক করেন। তিনি ২০২৫ সালে হার্ভার্ড গবেষকদের পরিচালিত এবং আন্তর্জাতিক জার্নাল JAMA Oncology-তে প্রকাশিত একটি গবেষণার তথ্য তুলে ধরেন।\nডা. ওয়েন্ডি জানান, গবেষণায় দেখা গেছে—অতিরিক্ত মাত্রায় আল্ট্রা-প্রসেসড খাবার গ্রহণ করলে অন্ত্রে পলিপ তৈরির ঝুঁকি উল্লেখযোগ্যভাবে বেড়ে যায়। এসব পলিপ পরবর্তী সময়ে কোলন ক্যানসারে রূপ নিতে পারে। তাই যতটা সম্ভব এসব খাবার খাদ্যতালিকা থেকে বাদ দেওয়ার পরামর্শ দেন তিনি।\nযেসব খাবার এড়িয়ে চলার পরামর্শ দিয়েছে গবেষণা\nহার্ভার্ডের ওই গবেষণায় কোলন ক্যানসারের ঝুঁকি বাড়াতে পারে এমন কিছু খাবারের তালিকা তুলে ধরা হয়েছে। সেগুলো হলো—\nগবেষণায় যা উঠে এসেছে\nগবেষণায় বিশেষভাবে দেখা গেছে, ৫০ বছরের কম বয়সী নারীদের মধ্যে যারা নিয়মিত বেশি পরিমাণে আল্ট্রা-প্রসেসড খাবার খান, তাদের অন্ত্রে পলিপ হওয়ার ঝুঁকি প্রায় ৪৫ শতাংশ পর্যন্ত বেশি। এই পলিপগুলোই ভবিষ্যতে কোলোরেক্টাল ক্যানসারে রূপ নেওয়ার আশঙ্কা তৈরি করে।\nএই গবেষণাটি পরিচালনা করেন ম্যাসাচুসেটস জেনারেল হাসপাতাল ও হার্ভার্ড মেডিকেল স্কুলের গবেষক অ্যান্ড্রু টি. চ্যান এবং তার সহকর্মীরা। গবেষণার ফলাফল চিকিৎসাবিষয়ক স্বীকৃত আন্তর্জাতিক জার্নাল JAMA Oncology-তে প্রকাশিত হয়েছে।\nসচেতন খাদ্যাভ্যাসই সুরক্ষার মূল চাবিকাঠি\nবিশেষজ্ঞদের মতে, কোলন ক্যানসার প্রতিরোধে স্বাস্থ্যকর জীবনযাপন অপরিহার্য। এর পাশাপাশি খাদ্যতালিকা থেকে অতিরিক্ত প্রক্রিয়াজাত খাবার কমিয়ে আনা অত্যন্ত গুরুত্বপূর্ণ। তাজা শাকসবজি, ফলমূল, আঁশসমৃদ্ধ খাবার এবং ঘরে তৈরি খাবারে অভ্যস্ত হওয়াই দীর্ঘমেয়াদে সুস্থ থাকার সবচেয়ে কার্যকর উপায় হতে পারে।\nসূত্র: হিন্দুস্তান টাইমস",
    "scraped_at": "2025-12-24T23:24:31"
  },
  {
    "url": "https://www.jugantor.com/country-news/1044251",
    "title": "বিচারের জন্য প্রস্তুত আইনজীবী আলিফ হত্যা মামলা",
    "publication_date": "2025-12-23T20:39:18+06:00",
    "keywords": "",
    "body": "চট্টগ্রামে আলোচিত আইনজীবী সাইফুল ইসলাম আলিফ হত্যা মামলাটি বিচারের জন্য প্রস্তুত করে মহানগর দায়রা জজ আদালতে পাঠানো হয়েছে।\nমঙ্গলবার নির্ধারিত ধার্য তারিখে চট্টগ্রাম মেট্রোপলিটন ম্যাজিস্ট্রেট আবু বক্কর সিদ্দিকের আদালত এই মামলাটি প্রস্তুত করে মহানগর দায়রা জজ আদালতে পাঠানোর আদেশ দেন।\nমহানগর দায়রা জজ আদালত সিদ্ধান্ত নেবেন এই মামলার বিচার কোনো আদালতে শুরু হবে। তবে আলিফের পরিবার ও আইনজীবীরা এই মামলার বিচার দ্রুত বিচার ট্রাইব্যুনালে করার জন্য দাবি জানিয়ে আসছেন সরকারের কাছে।\nচট্টগ্রাম মহানগর আদালতের সহকারী পিপি মো. রায়হানুল ওয়াজেদ চৌধুরী বলেন, মঙ্গলবার মামলাটি বিচারের জন্য প্রস্তুত হওয়ায় সেটি বিচারক আদালতে পাঠিয়েছেন মেট্রোপলিটন ম্যাজিস্ট্রেট আদালত। এখন মহানগর দায়রা জজ আদালত নিজে অথবা তিনি যে আদালতে নির্ধারণ করে দেবেন সেখানে বিচারিক কার্যক্রম শুরু হবে।\nমঙ্গলবার আদালতে উপস্থিত ছিলেন আইনজীবী আলিফের বাবা তথা এই মামলার বাদী জামাল উদ্দিন।\nসহকারী পিপি রায়হানুল ওয়াজেদ চৌধুরী বলেন, ন্যায়বিচার  নিশ্চিত এবং আসামিদের দৃষ্টান্তমূলক বিচারের লক্ষ্যে অবিলম্বে মামলাটি দ্রুত বিচার ট্রাইব্যুনালে স্থানান্তর করা প্রয়োজন। এ জন্য আলিফের পরিবারও আইনজীবীদেরও দাবি আছে। কিন্তু এর পরও মামলাটি দ্রুত বিচার ট্রাইব্যুনালে স্থানান্তরের নির্দেশনা না আসায় সংশ্লিষ্টরা হতাশ।\n২০২৪ সালের ২৬ নভেম্বর রাষ্ট্রদ্রোহ মামলায় সনাতনী জাগরণ জোটের মুখপাত্র চিন্ময় কৃষ্ণ দাস ব্রহ্মচারীর জামিন নামঞ্জুর করে  তাকে কারাগারে পাঠানোর আদেশ দেওয়া হয়। কিন্তু তাকে কারাগারে নেওয়ার পথ প্রিজন ভ্যান ঘিরে আটকে দেন সনাতনীরা।\nএতে বাধা দেওয়ায় পুলিশের সঙ্গে বিক্ষোভকারীদের সংঘর্ষ হয়। এক পর্যায়ে আদালত ভবনের নিচে মেথরপট্টির গলিতে আইনজীবী সাইফুল ইসলাম আলিফকে কুপিয়ে ও পিটিয়ে হত্যা করা হয়। এ ঘটনায় গত বছরের ২৯ নভেম্বর কোতোয়ালি থানায় মামলা করেছিলেন নিহত আলিফের বাবা জামাল উদ্দিন।\nতদন্ত শেষে চলতি বছরের ১ জুলাই মামলার তদন্তকারী কর্মকর্তা (আইও) কোতোয়ালি জোনের সহকারী কমিশনার মাহফুজুর রহমান মোট চিন্ময় কৃষ্ণ দাশ ব্রহ্মচারীসহ ৩৯ জনকে আসামি করে আদালতে চার্জাশিট দেন। এর মধ্যে ১৭ আসামি এখনো পলাতক।",
    "scraped_at": "2025-12-24T23:24:32"
  },
  {
    "url": "https://www.jugantor.com/country-news/1044250",
    "title": "খনিজ বালি চুরি, যুবলীগ নেতাসহ ২১ জনের নামে মামলা",
    "publication_date": "2025-12-23T20:30:06+06:00",
    "keywords": "সুনামগঞ্জ",
    "body": "সুনামগঞ্জের তাহিরপুরের সীমান্তনদী জাদুকাটার পাড় (তীর) কেটে খনিজ বালি চুরির ঘটনায় যুবলীগ নেতা ও ইউপি সদস্যের ভাইসহ ২১ জনের নামে মামলা দায়ের করেছে নৌপুলিশ।\nওই মামলায় পাঁচ ট্রলারবোঝাই চুরি করা খনিজ বালি জব্দ দেখানো হয়েছে।\nমামলার আসামিরা হলেন- তাহিরপুরের উত্তর বড়দল ইউনিয়নের কাঁশতাল গ্রামের মৃত সুরুজ মিয়ার ছেলে, ইউনিয়ন যুবলীগের সহসভাপতি ও ইউপি সদস্য জিয়াউর রহমান ওরফে জিয়া মেম্বারের ভাই মাসুক সর্দার, উপজেলার বাদাঘাট ইউনিয়নের জাদুকাটা নদী তীরবর্তী ঘাগটিয়া গ্রামের বাহাউদ্দিন, আমিরুল, আলী আসাদ, শুরআলম, আব্দুল্লাহ, বাহার, মুর্শেদ, জুবেল, গড়কাটি গ্রামের সোহেল, উত্তর শ্রীপুর ইউনিয়নের লাকমা গ্রামের সাইফুল ইসলাম, দক্ষিণ বড়দল ইউনিয়নের সাদেরখলা গ্রামের ইছাক মিয়াসহ অজ্ঞাতনামা ৫-৬ জন।\nমঙ্গলবার (২৩ ডিসেম্বর) তাহিরপুর থানায় মামলাটি দায়ের করেন সুনামগঞ্জ টুকেরবাজার নৌপুলিশ ফাঁড়ির এসআই জসীম উদ্দিন।\nপ্রসঙ্গত, সোমবার (২২ ডিসেম্বর) সকালে সুনামগঞ্জ টুকেরবাজার নৌপুলিশ ফাঁড়ির একটি টিম তাহিরপুরের সীমান্তনদী জাদুকাটা বালিমহালের ইজারা বহির্ভূত পশ্চিম পাড়ের ঘাগটিয়ার বাঁশবাগান থেকে চুরি করা খনিজ বালিবোঝাই পাঁচটি (স্টিল বডি) ট্রলার জব্দ করে।\nমঙ্গলবার বিকালে নৌপুলিশ হেডকোয়াটাসের্র ঢাকা (মিডিয়া সেল) দায়িত্বশীল অফিসার এ তথ্য যুগান্তরকে নিশ্চিত করেন।\nসুনামগঞ্জ টুকেরবাজার নৌপুলিশ ফাঁড়ির ইন্সপেক্টর দিলীপ কুমার দাস জানান, জব্দকৃত চুরির বালি, পাঁচটি ট্রলারের মূল্য প্রায় ১৪ লাখ ৪ হাজার ৮০০ টাকা।",
    "scraped_at": "2025-12-24T23:24:33"
  },
  {
    "url": "https://www.jugantor.com/national/1044249",
    "title": "ভারত থেকে ৫০ হাজার টন চাল আনা হবে: অর্থ উপদেষ্টা",
    "publication_date": "2025-12-23T20:23:40+06:00",
    "keywords": "অর্থ উপদেষ্টা,চাল",
    "body": "অন্তর্বর্তীকালীন সরকার ভারত থেকে ৫০ হাজার মেট্রিক টন চাল আমদানির সিদ্ধান্ত নিয়েছে বলে জানিয়েছেন অর্থ উপদেষ্টা ড. সালেহউদ্দিন আহমেদ। এছাড়া বাজারে আতপ চালের চাহিদা বেড়ে যাওয়ায় আরও আতপ চাল আনার কথাও জানিয়েছেন তিনি।\nমঙ্গলবার (২৩ ডিসেম্বর) সন্ধ্যায় সচিবালয়ে মন্ত্রিপরিষদ বিভাগের সরকারি ক্রয় সংক্রান্ত উপদেষ্টা পরিষদ কমিটির সভা শেষে সাংবাদিকদের তিনি এসব কথা বলেন।\nঅর্থ উপদেষ্টা বলেন, ‘বাইরে চালের দাম কিন্তু বাড়ছে। কারণ, চীন প্রচুর চাল কিনছে। ওদের চাহিদা বেশি। ওরা মূলত ভিয়েতনাম থেকে কিনছে। এটা কিছুটা প্রভাব ফেলছে। তবু এবার আমাদের ৫০ হাজার টন (চালের দাম) গতবারের চেয়ে একটু কম। এটা আমাদের জন্য কিছুটা স্বস্তির বিষয়।’\nতিনি বলেন, ‘আমরা মরক্কো থেকে সার নিয়ে আসছি— ৯০ হাজার টন টিএসপি। আরও ৪০ হাজার মেট্রিক টন সার আসবে। সারের দাম মোটামুটি ভালোই পাচ্ছি।’\nতিনি আরও বলেন, ‘খুলনা প্রকৌশল ও প্রযুক্তি বিশ্ববিদ্যালয়ের (কুয়েট) ভবনের জন্য ১০৫ কোটি টাকা অনুমোদন দিয়েছি। স্থানীয় সরকারের চারটি রাস্তার ব্যাপারে সিদ্ধান্ত হয়েছে।’\nড. সালেহউদ্দিন আহমেদ বলেন, ‘বিদ্যুতের ১৯টি সাবস্টেশন বিতরণের বিষয় আছে, যার সবগুলোই ময়মনসিংহে। আর আমরা ১০ হাজার মেট্রিক টন মসুর ডাল আনব। আমরা এখন থেকেই রোজার প্রস্তুতি নিচ্ছি। অনেক রাইস ব্র্যান অয়েল আসবে, যা তুষ থেকে তৈরি হয়।’\nতিনি আরও বলেন, ‘আমাদের ক্যানবেরাতে দূতাবাসের জন্য একটি ভবন হবে। অস্ট্রেলিয়া খুব কঠোর সময়সীমা (টাইম লিমিট) দিয়ে দিয়েছে। এর মধ্যে কাজ না করলে তারা অনুমতি প্রত্যাহার করে নেবে।’",
    "scraped_at": "2025-12-24T23:24:34"
  },
  {
    "url": "https://www.jugantor.com/national/1044248",
    "title": "রোগ তালিকার শীর্ষে উচ্চ রক্তচাপ, নিরবিচ্ছিন্ন ওষুধ সরবরাহের আহ্বান",
    "publication_date": "2025-12-23T20:23:11+06:00",
    "keywords": "বিবিএস",
    "body": "বাংলাদেশ পরিসংখ্যান ব্যুরোর (বিবিএস) ‘হেলথ অ্যান্ড মরবিডিটি স্ট্যাটাস সার্ভে-২০২৫’–এর তথ্য অনুযায়ী বাংলাদেশে শীর্ষ ১০টি রোগের তালিকায় এক নম্বরে রয়েছে উচ্চ রক্তচাপ। ওষুধের উৎপাদন ও সরবরাহ নিরবিচ্ছিন্ন করার মাধ্যমে দেশের সকল কমিউনিটি ক্লিনিক ও উপজেলা স্বাস্থ্য কমপ্লেক্সে উচ্চ রক্তচাপের ওষুধের প্রাপ্যতা নিশ্চিত করতে হবে।\nমঙ্গলবার (২৩ ডিসেম্বর) রাজধানীর বিএমএ ভবনে ‘উচ্চ রক্তচাপ নিয়ন্ত্রণ: অগ্রগতি, বাধা এবং করণীয়’ শীর্ষক সাংবাদিক কর্মশালায় এই আহ্বান জানানো হয়।\nগ্লোবাল হেলথ অ্যাডভোকেসি ইনকিউবেটর (জিএইচএআই) এর সহযোগিতায় প্রজ্ঞা (প্রগতির জন্য জ্ঞান) এই কর্মশালার আয়োজন করে। কর্মশালায় প্রিন্ট, টেলিভিশন এবং অনলাইন মিডিয়ায় কর্মরত ২৮ জন সাংবাদিক অংশগ্রহণ করেন।\nকর্মশালায় জানানো হয়, দেশে অসংক্রামক রোগ মোট মৃত্যুর ৭১ শতাংশের জন্য দায়ী হলেও, এই খাতে বাজেট বরাদ্দ খুবই সামান্য।\nবিশ্ব ব্যাংকের প্রতিবেদন অনুযায়ী, স্বাস্থ্য খাতে সরকারের মোট অর্থায়নের মধ্যে ৫ শতাংশেরও কম ব্যয় হয় অসংক্রামক রোগ সংক্রান্ত বাজেটে। এই সীমিত বরাদ্দ কার্যকরভাবে উচ্চ রক্তচাপ নিয়ন্ত্রণে বড় বাধা হিসেবে কাজ করছে। অন্যদিকে, বরাদ্দকৃত অর্থও যথাযথভাবে ব্যবহার হয় না বলে জানানো হয় কর্মশালায়।\nবক্তারা বলেন, তৃণমূল পর্যায়ে উচ্চ রক্তচাপ নিয়ন্ত্রণে সকল কমিউনিটি ক্লিনিক ও উপজেলা স্বাস্থ্য কমপ্লেক্সে নিয়মিত চিকিৎসাসেবা ও ওষুধ প্রদান নিশ্চিত করা গেলে দেশে উচ্চ রক্তচাপজনিত অসুস্থতা ও মৃত্যু উল্লেখযোগ্যভাবে  কমবে। একইসঙ্গে, সরকারের দীর্ঘমেয়াদি চিকিৎসা ব্যয়ও হ্রাস পাবে। উচ্চ রক্তচাপ প্রতিরোধ ও নিয়ন্ত্রণে সরকারের সঙ্গে সংশ্লিষ্ট সকল অংশীজনদের সম্মিলিতভাবে কাজ করতে আহ্বান জানানো হয় কর্মশালায়।\nকমিউনিটি ক্লিনিক স্বাস্থ্য সহায়তা ট্রাস্ট-এর ডা. গীতা রানী দেবী বলেন, ‘প্রান্তিক পর্যায়ে উচ্চ রক্তচাপের ওষুধ পৌঁছে দিতে সরকার কাজ করছে। পর্যায়ক্রমে আমরা সকল কমিউনিটি ক্লিনিক ও উপজেলা স্বাস্থ্য কমপ্লেক্সে ওষুধের প্রাপ্যতা নিশ্চিত করতে পারবো।’\nএসেনসিয়াল ড্রাগস্ কোম্পানি লিমিটেড-এর উপ-মহাব্যবস্থাপক (বিক্রয় ও বিপণন) মো. রিয়াদ আরেফিন বলেন, ‘উচ্চ রক্তচাপের ওষুধ উৎপাদন ও সরবরাহ নিরবিচ্ছিন্ন রাখা আমাদের অন্যতম প্রধান একটি অগ্রাধিকার। আশা করি দ্রুতই আমরা সব কমিউনিটি ক্লিনিক ও উপজেলা স্বাস্থ্য কমপ্লেক্সে ওষুধ সরবরাহ নিশ্চিত করতে পারবো।’\nকর্মশালায় আলোচক হিসেবে উপস্থিত ছিলেন চ্যানেল টুয়েন্টিফোর-এর হেড অব নিউজ অ্যান্ড কারেন্ট অ্যাফেয়ার্স জহিরুল আলম; জিএইচএআই বাংলাদেশ কান্ট্রি লিড মুহাম্মাদ রূহুল কুদ্দুস এবং প্রজ্ঞার নির্বাহী পরিচালক এবিএম জুবায়ের। কর্মশালায় বিষয়ভিত্তিক উপস্থাপনা তুলে ধরেন প্রজ্ঞা’র প্রোগ্রাম অফিসার সামিহা বিনতে কামাল।",
    "scraped_at": "2025-12-24T23:24:35"
  },
  {
    "url": "https://www.jugantor.com/lifestyle/1044247",
    "title": "ত্বকের যত্নে কমলার খোসার কার্যকর ব্যবহার",
    "publication_date": "2025-12-23T20:21:57+06:00",
    "keywords": "লাইফস্টাইল",
    "body": "ভিটামিন সি ও অ্যান্টিঅক্সিডেন্টে ভরপুর কমলা শুধু শরীরের জন্যই নয়, ত্বকের যত্নেও অত্যন্ত উপকারী। অনেকেই জানেন না, কমলার শাঁসের পাশাপাশি এর খোসাও ত্বকের জন্য সমান কার্যকর। কমলার খোসায় থাকা অ্যান্টিঅক্সিডেন্ট ত্বকের উজ্জ্বলতা বাড়াতে সাহায্য করে। নিয়মিত ও সঠিকভাবে ব্যবহার করলে শুধু কমলার খোসার মাধ্যমেই ত্বকের নানা সমস্যা প্রতিরোধ করা সম্ভব।\nকমলার খোসা ব্যবহারের উপায়\nখোসার স্ক্রাব\nপ্রথমে কমলালেবুর খোসা ছাড়িয়ে রোদে ভালোভাবে শুকিয়ে নিন। এরপর ব্লেন্ডারে গুঁড়ো করে কমলার খোসার পাউডার তৈরি করুন এবং এয়ারটাইট কৌটায় সংরক্ষণ করুন। এই পাউডার টকদই বা মধুর সঙ্গে মিশিয়ে ফেসপ্যাক বানাতে পারেন। প্যাকটি মুখে লাগিয়ে ১৫–২০ মিনিট রেখে দিন। এরপর হালকা হাতে স্ক্রাব করে পানি দিয়ে মুখ ধুয়ে ফেলুন।\nকমলালেবুর খোসার গুঁড়োর সঙ্গে চিনি ও নারকেল তেল মিশিয়ে হাত এবং পায়েও ব্যবহার করা যায়। এই স্ক্রাব ত্বকের মৃত কোষ দূর করে, ফলে ত্বক হয়ে ওঠে সতেজ ও উজ্জ্বল। পাশাপাশি ত্বকের ট্যানও ধীরে ধীরে কমে যায়।\nকমলালেবুর খোসার টোনার\nভিটামিন সি সমৃদ্ধ প্রাকৃতিক টোনার হিসেবে কমলালেবুর খোসা ব্যবহার করা যায়। ২–৩ কাপ পানিতে তাজা কমলালেবুর খোসা ভালোভাবে ফুটিয়ে নিন। পানি ঠান্ডা হলে ছেঁকে নিলেই তৈরি হয়ে যাবে কমলালেবুর খোসার টোনার। মুখ পরিষ্কারের পর এই টোনার স্প্রে করলে ত্বক পরিষ্কার ও সতেজ থাকে।\nকমলালেবুর খোসার তেল\nত্বক ও চুলের যত্নে কমলালেবুর খোসার তেলও ব্যবহার করা যেতে পারে। খোসাগুলো ছাড়িয়ে রোদে শুকিয়ে নিন। এরপর শুকনো খোসা আমন্ড অয়েল বা জোজোবা অয়েলের সঙ্গে একটি কাচের বোতলে ভরে রাখুন। বোতলটি ঠান্ডা ও অন্ধকার স্থানে সংরক্ষণ করুন। প্রায় এক সপ্তাহের মধ্যেই তৈরি হয়ে যাবে কমলালেবুর খোসার তেল। এই তেল শ্যাম্পু, হেয়ার অয়েল বা ফেসিয়াল অয়েলের সঙ্গে মিশিয়ে ব্যবহার করলে ভালো ফল পাওয়া যায়।",
    "scraped_at": "2025-12-24T23:24:36"
  },
  {
    "url": "https://www.jugantor.com/politics/1044246",
    "title": "৩০ কার্যদিবসের মধ্যে হাদি হত্যার বিচার দাবি ইনকিলাব মঞ্চের",
    "publication_date": "2025-12-23T20:10:16+06:00",
    "keywords": "ওসমান হাদি,ইনকিলাব মঞ্চ",
    "body": "শরিফ ওসমান হাদি হত্যাকাণ্ডের বিচার নিশ্চিত করতে আগামী ৩০ কার্যদিবসের মধ্যে দ্রুত বিচারিক ট্রাইব্যুনাল গঠন এবং আন্তর্জাতিক গোয়েন্দা সংস্থার সহায়তা চেয়েছে ইনকিলাব মঞ্চ। মঙ্গলবার (২৩ ডিসেম্বর) বিকাল সাড়ে ৩টায় রাজধানীর শাহবাগে পূর্বঘোষিত কর্মসূচি পালনকালে এই দাবি জানানো হয়।\nশাহবাগে অনুষ্ঠিত কর্মসূচিতে শহীদি শপথ গ্রহণের পর এ ঘোষণা দেন ইনকিলাব মঞ্চের সদস্য সচিব আব্দুল্লাহ আল জাবের। তিনি বলেন, হাদি হত্যার সঙ্গে জড়িতদের দ্রুত গ্রেফতার ও বিচার নিশ্চিত করতে কার্যকর পদক্ষেপ নিতে হবে।\nএ সময় তিনি দেশবাসীর প্রতি আহ্বান জানান, আগামী ২৪ ও ২৫ ডিসেম্বর দেয়াল লিখন ও গ্রাফিতির মাধ্যমে শরিফ ওসমান হাদির বাণী জনসম্মুখে তুলে ধরতে। একই সঙ্গে সামাজিক যোগাযোগমাধ্যম ব্যবহার করে বিষয়টি বিশ্বব্যাপী ছড়িয়ে দেওয়ার কথাও বলেন তিনি।\nএর আগে সোমবার তিন দফা দাবিতে ২৪ ঘণ্টার আলটিমেটাম দেয় ইনকিলাব মঞ্চ। ওই দাবিগুলোর অগ্রগতি সম্পর্কে জানতে চাইলে জাবের বলেন, এখনো তারা সুনির্দিষ্ট কোনো বার্তা পাননি।\nতিন দফা দাবি প্রসঙ্গে তিনি আরও বলেন, ‘আমাদের দাবি স্পষ্ট— আগামী ৩০ কার্যদিবসের মধ্যে দ্রুত বিচারিক ট্রাইব্যুনালের মাধ্যমে এবং আন্তর্জাতিক গোয়েন্দা সংস্থার সহায়তায়, যারা পেশাদার ও নির্ভরযোগ্য, তাদের মাধ্যমে শরিফ ওসমান হাদির হত্যাকাণ্ডের সঙ্গে জড়িতদের গ্রেফতার করে বিচার নিশ্চিত করতে হবে।’\nইনকিলাব মঞ্চ জানায়, ২৫ ডিসেম্বর— তারেক রহমানের প্রত্যাবর্তনের দিনে তারা কোনো কর্মসূচি পালন করবে না।\nতারেক রহমান তাদের আন্দোলনের সঙ্গে একাত্মতা প্রকাশ করবেন— এমন প্রত্যাশা জানিয়ে আব্দুল্লাহ আল জাবের বলেন, ‘আমরা মনে করি, তারেক রহমান দেশে ফিরে আমাদের এই আন্দোলনের সঙ্গে তিনিও একাত্মতা পোষণ করবেন।’\nএ ছাড়া ২৫ ডিসেম্বরের পর দেশজুড়ে ধারাবাহিক কর্মসূচি ঘোষণার কথাও জানান ইনকিলাব মঞ্চের সদস্য সচিব। তিনি বলেন, ‘আগামী ২৫ তারিখের পরে আমরা বাংলাদেশে লাগাতার কর্মসূচি ঘোষণা করব এবং সারা দেশে সেই কর্মসূচি বাস্তবায়ন করা হবে।’",
    "scraped_at": "2025-12-24T23:24:37"
  },
  {
    "url": "https://www.jugantor.com/politics/1044245",
    "title": "মনোনয়ন কেনার আগেই পদত্যাগ করব: রুমিন ফারহানা",
    "publication_date": "2025-12-23T20:06:33+06:00",
    "keywords": "রুমিন ফারহানা,ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচনে বহুল আলোচিত ব্রাহ্মণবাড়িয়া-২ আসন থেকে দলীয় মনোনয়ন পাননি বিএনপির কেন্দ্রীয় নির্বাহী কমিটির সহ-আন্তর্জাতিক বিষয়ক সম্পাদক ও সাবেক সংসদ সদস্য ব্যারিস্টার রুমিন ফারহানা। তবে তিনি স্বতন্ত্র প্রার্থী হিসেবে নির্বাচনে অংশগ্রহণ করার ঘোষণা দিয়েছেন। এমনকি মনোনয়ন কেনার আগেই পদত্যাগ করব বলে তিনি জানান।\nমঙ্গলবার (২৩ ডিসেম্বর) বিকালে মোবাইল ফোনে বিষয়টি নিশ্চিত করেছেন তিনি। রুমিন ফারহানা বলেন, ব্রাহ্মণবাড়িয়া-২ আসন থেকেই আমি নির্বাচন করব।\nরুমিন ফারহানা বলেন, এতো বড় দল (বিএনপি) তাদের ভালো-মন্দ দেখতে হয়। যেহেতু জমিয়তে উলামায়ের সঙ্গে তারা জোট করেছে আসন না দিলে কেমন করে জোট হবে! দল বাধ্য হয়ে তাদের আসন দিয়েছে।\nদলের কেউ স্বতন্ত্র প্রার্থী হলে বহিষ্কার করা হবে, বিএনপির এমন বার্তা সম্পর্কে রুমিন ফারহানা বলেন, যদি ব্যবস্থা নেওয়ার দরকার হয় দল অবশ্যই ব্যবস্থা নিবে। আমি তো বাধা দিতে পারব না। তবে মনোনয়ন কেনার আগেই সম্মানের সঙ্গে দল থেকে পদত্যাগ করব।\nতিনি আরও বলেন, আগামীকাল অথবা পরশু আমার পক্ষে মনোনয়ন ফরম নেওয়া হবে। স্বতন্ত্র প্রতীক হিসেবে কোনটা পাবো বা দেওয়া হবে সেটা না হয় পরে দেখা যাবে। আশা করি আমার এলাকার মানুষের ভালোবাসা এখনো আমার সঙ্গে আছে। তারা এর জবাব ভোটের মাধ্যমেই দেবে।\nএর আগে মঙ্গলবার (২৩ ডিসেম্বর) দুপুরে গুলশানে দলীয় চেয়ারপারসনের রাজনৈতিক কার্যালয়ে আয়োজিত সংবাদ সম্মেলনে বিএনপির মহাসচিব মির্জা ফখরুল ইসলাম আলমগীর ব্রাহ্মণবাড়িয়া-২ আসনে প্রার্থী হিসেবে জমিয়তে উলামায়ে ইসলামের সহসভাপতি মাওলানা জুনায়েদ আল হাবীবকে জোট প্রার্থী হিসেবে ঘোষণা করেন। এ সময় তিনি বলেন, দলের সিদ্ধান্তের বাইরে গিয়ে যারা স্বতন্ত্রভাবে নির্বাচন করবেন, তাদের বিরুদ্ধে সাংগঠনিক ব্যবস্থা নেওয়া হবে।\nবিএনপি মহাসচিব বলেন, জমিয়তে উলামায়ে ইসলামের প্রার্থীরা যেসব আসনে নির্বাচন করবেন, বিএনপি সেসব আসনে কোনো প্রার্থী দেবে না। এ সময় তিনি জনগণকে খেজুর গাছ প্রতীকে ভোট দিয়ে ধানের শীষকে শক্তিশালী করার আহ্বান জানান।\nব্রাহ্মণবাড়িয়া-২ আসনে ব্যাপক আলোচনায় ছিলেন ব্যারিস্টার রুমিন ফারহানার মনোনয়ন। গত ৩ নভেম্বর ২৩৭ আসনে বিএনপি প্রাথমিক প্রার্থী তালিকা ঘোষণা করে। সেই তালিকায় ব্রাহ্মণবাড়িয়া-২ আসনে কারো নাম ঘোষণা করেনি বিএনপি। এরপর থেকেই বিএনপির স্থানীয় নেতাকর্মীরা অনেকটা নিশ্চিত হয়ে যায় এই আসনটিতে প্রার্থী দেওয়া হচ্ছে জোটের জুনায়েদ আল হাবীবকে। তবে ব্যারিস্টার রুমিন ফারহানা বন্ধ রাখেননি তার নির্বাচনি প্রচার প্রচারণা। বিভিন্ন সভা সমাবেশে দলের মনোনয়ন না পেলে স্বতন্ত্র প্রার্থী হওয়ার ইঙ্গিত দিচ্ছিলেন তিনি।\nব্রাহ্মণবাড়িয়া-২ আসনটি বিএনপির ‘ঘাঁটি’ হিসেবে পরিচিত। এরপরই আছে লাঙ্গলের অবস্থান। এখানে ধানের শীষ প্রতীকের প্রার্থী সাতটি নির্বাচনে অংশ নিয়ে বিজয়ী হয়েছেন ছয়বার, লাঙ্গল প্রতীকের প্রার্থী ৯বার অংশ নিয়ে তিনবার ও নৌকা প্রতীকের প্রার্থী পাঁচবার অংশ নিয়ে একবার আর স্বতন্ত্র প্রার্থী বিজয়ী হয়েছেন দুবার। এ আসনে বিএনপির নেতৃত্বাধীন জোট তাদের শরিকদের দুবার ছাড় দিয়ে একবার জয়ী হয়েছে। আর আওয়ামী লীগের নেতৃত্বাধীন মহাজোট তাদের শরিকদের পাঁচবার ছাড় দিয়ে জয় পেয়েছে দুবার।\nএই আসনটি বর্তমানে সরাইল, আশুগঞ্জ ও বিজয়নগর উপজেলার একাংশ নিয়ে গঠিত। এখানে মোট ভোটার আছেন ৪ লাখ ৯৯ হাজার ৪৪৮ জন। এর মধ্যে সরাইল উপজেলার ৯টি ইউনিয়নে ভোট আছে ২ লাখ ৮৮ হাজার ৬০৯টি, আশুগঞ্জ উপজেলার আটটি ইউনিয়নে ১ লাখ ৫৩ হাজার ৯৯ ও বিজয়নগর উপজেলার দুটি ইউনিয়নে ভোট আছে ৫৭ হাজার ৭৪০টি।",
    "scraped_at": "2025-12-24T23:24:39"
  },
  {
    "url": "https://www.jugantor.com/politics/1044244",
    "title": "দেশব্যাপী নতুন কর্মসূচি ঘোষণা ইনকিলাব মঞ্চের",
    "publication_date": "2025-12-23T20:06:25+06:00",
    "keywords": "ওসমান হাদি,ইনকিলাব মঞ্চ",
    "body": "ইনকিলাব মঞ্চের আহ্বায়ক ‎শহীদ শরিফ ওসমান হাদির লড়াই–সংগ্রামকে সারাদেশে ছড়িয়ে দিতে আগামী ২৪ ও ২৫ ডিসেম্বর দেশব্যাপী দেয়াল লিখন ও গ্রাফিতি কার্যক্রম পরিচালনার আহ্বান জানিয়েছে ইনকিলাব মঞ্চ।\nমঙ্গলবার (২৩ ডিসেম্বর) বিকালে রাজধানীর শাহবাগে ‘শহীদী শপথ পাঠ’ অনুষ্ঠান শেষে এসব কর্মসূচির ঘোষণা দেন ইনকিলাব মঞ্চের সদস্য সচিব আব্দুল্লাহ আল জাবের। এসময় তিনি এসব কর্মসূচির ছবি ও ভিডিও সামাজিক যোগাযোগ মাধ্যমে ছড়িয়ে দেওয়ারও আহ্বান জানান।\nএদিকে গতকাল সোমবার (২২ ডিসেম্বর) ঘোষিত তিন দফা দাবি বাস্তবায়ন না হলে আগামী ২৬ ডিসেম্বর পরবর্তী কর্মসূচি ঘোষণা করা হবে বলে জানিয়েছেন আব্দুল্লাহ আল জাবের।\nআব্দুল্লাহ আল জাবের বলেন, ওসমান হাদিকে জনগণ থেকে বিচ্ছিন্ন করা যাবে না। যারা ওসমান হাদিকে হত্যা করেছে, তাদের সঙ্গে কোনো ধরনের সুশীলতা দেখানো হবে না। ইনসাফ কায়েম না হওয়া পর্যন্ত যুগে যুগে এই লড়াই অব্যাহত থাকবে।\nআব্দুল্লাহ আল জাবের আশাবাদ ব্যক্ত করে বলেন, বিএনপির ভারপ্রাপ্ত চেয়ারম্যান তারেক রহমান দেশে ফিরে এসে এই আন্দোলনে শামিল হবেন এবং একাত্মতা প্রকাশ করবেন।\n‎‎শহীদ শরিফ ওসমান হাদির মেঝ ভাই সরকারকে কঠোর হুঁশিয়ারি উচ্চারণ করে বলেন, ওসমান হাদির হত্যার বিচার না হলে একদিন আপনাদেরও দেশ ছেড়ে পালাতে বাধ্য হতে হবে। জীবিত ওসমান হাদির চেয়ে মৃত ওসমান হাদি আজ অনেক বেশি শক্তিশালী। এই সরকার কোনোভাবেই হত্যার দায় এড়িয়ে যেতে পারে না।",
    "scraped_at": "2025-12-24T23:24:40"
  },
  {
    "url": "https://www.jugantor.com/videos/1044243",
    "title": "দিল্লিতে বাংলাদেশ হাইকমিশন এলাকা উত্তালসহ আলোচিত সব খবর",
    "publication_date": "2025-12-23T19:58:11+06:00",
    "keywords": "বিএনপি,নির্বাচন,রাজনীতি",
    "body": "হঠাৎই উত্তপ্ত বাংলাদেশ-ভারত কূটনৈতিক সম্পর্ক, বিক্ষোভে উত্তাল দিল্লির বাংলাদেশ হাইকমিশন এলাকা, রাষ্ট্রদূতকে পাল্টাপাল্টি তলবের ঘটনায় বাড়ছে উত্তেজনা",
    "scraped_at": "2025-12-24T23:24:41"
  },
  {
    "url": "https://www.jugantor.com/corporate-news/1044242",
    "title": "এসএমসি ওরস্যালাইন পেল টানা সপ্তমবার বেস্ট ব্র্যান্ড অ্যাওয়ার্ড",
    "publication_date": "2025-12-23T19:57:48+06:00",
    "keywords": "",
    "body": "বাংলাদেশ ব্র্যান্ড ফোরাম আয়োজিত বেস্ট ব্র্যান্ড অ্যাওয়ার্ড ২০২৫ অনুষ্ঠানে ওরাল স্যালাইন ক্যাটাগরিতে এসএমসি ওরস্যালাইন সেরা ব্র্যান্ডের স্বীকৃতি অর্জন করেছে। টানা সপ্তমবারের মতো এই অর্জন দেশের কোটি কোটি মানুষের আস্থা ও বিশ্বাসের প্রতীক।\n১৯৮৫ সাল থেকে এসএমসি ওরস্যালাইন যাত্রা শুরু করে। এসএমসি এন্টারপ্রাইজ লিমিটেড-এর ফ্ল্যাগশিপ ব্র্যান্ড হিসেবে এসএমসি ওরস্যালাইন গত ৪০ বছর ধরে ডায়রিয়া ও পানিশূন্যতার থেকে কোটি কোটি মানুষের জীবন বাঁচাতে এবং জীবনকে এগিয়ে নিতে গুরুত্বপূর্ণ ভূমিকা পালন করে চলছে।",
    "scraped_at": "2025-12-24T23:24:42"
  },
  {
    "url": "https://www.jugantor.com/entertainment/1044241",
    "title": "‘কেয়ামত থেকে কেয়ামত’-এর প্রযোজক সুকুমার রঞ্জন ঘোষ আর নেই",
    "publication_date": "2025-12-23T19:54:55+06:00",
    "keywords": "মৃত্যু,বিনোদনের খবর",
    "body": "ঢালিউডে সালমান শাহ ও মৌসুমীর জনপ্রিয় জুটি দর্শকের হৃদয়ে স্থায়ী আসন করে নেয় তাদের প্রথম সিনেমা দিয়েই। ‘কেয়ামত থেকে কেয়ামত’ ছবির মাধ্যমে এই জুটির যাত্রার পেছনে যিনি গুরুত্বপূর্ণ ভূমিকা রেখেছিলেন, সেই প্রযোজক সুকুমার রঞ্জন ঘোষ আর নেই। সোমবার (২২ ডিসেম্বর) ৭০ বছর বয়সে তিনি শেষনিশ্বাস ত্যাগ করেন।\nঢাকার একটি বেসরকারি হাসপাতালে চিকিৎসাধীন অবস্থায় তার মৃত্যু হয়। চলচ্চিত্র পরিচালক গাজী মাহবুব সংবাদমাধ্যমকে এ তথ্য নিশ্চিত করেছেন।\nচলচ্চিত্র অঙ্গনে সুকুমার রঞ্জন ঘোষ কেবল একজন সফল প্রযোজকই ছিলেন না, বিভিন্ন ক্ষেত্রে দায়িত্বশীল ভূমিকাও পালন করেছেন তিনি। তিনি মুন্সিগঞ্জ-১ আসনের সাবেক সংসদ সদস্য ছিলেন। পাশাপাশি এফবিসিসিআইয়ের সাবেক পরিচালক এবং বাংলাদেশ চলচ্চিত্র পরিবেশক সমিতির সাধারণ সম্পাদক হিসেবেও দায়িত্ব পালন করেন।\n‘কেয়ামত থেকে কেয়ামত’-এর বাইরে তার প্রযোজনা প্রতিষ্ঠানের ব্যানারে নির্মিত ‘স্বজন’, ‘আমার ঘর আমার বেহেশত’, ‘লড়াই’, ‘অমর সঙ্গী’, ‘বিয়ের ফুল’সহ একাধিক সিনেমা ব্যবসাসফল হয় এবং দর্শকপ্রিয়তা লাভ করে।\nচলচ্চিত্র প্রযোজক–পরিবেশক সমিতি জানিয়েছে, সুকুমার রঞ্জন ঘোষের মৃত্যুতে দেশের চলচ্চিত্রশিল্পে এক অপূরণীয় শূন্যতার সৃষ্টি হয়েছে। সংগঠনটির পক্ষ থেকে তার শোকসন্তপ্ত পরিবারের প্রতি গভীর সমবেদনা জানানো হয়েছে।\nজানা গেছে, তিনি দীর্ঘ প্রায় ১৮ বছর ধরে পারকিনসন রোগে ভুগছিলেন। সম্প্রতি নিউমোনিয়ায় আক্রান্ত হলে তাকে লাইফ সাপোর্টে নেওয়া হয়। ধানমন্ডির বাসায় অবস্থানকালে শারীরিক অবস্থার অবনতি ঘটলে তাকে হাসপাতালে ভর্তি করা হয়। চিকিৎসাধীন অবস্থাতেই সেখানে তার মৃত্যু হয়।",
    "scraped_at": "2025-12-24T23:24:43"
  },
  {
    "url": "https://www.jugantor.com/videos/1044240",
    "title": "দিল্লিতে বাংলাদেশ হাইকমিশন এলাকা উত্তালসহ আলোচিত সব খবর",
    "publication_date": "2025-12-23T19:52:11+06:00",
    "keywords": "বিএনপি,নির্বাচন,রাজনীতি",
    "body": "হঠাৎই উত্তপ্ত বাংলাদেশ-ভারত কূটনৈতিক সম্পর্ক, বিক্ষোভে উত্তাল দিল্লির বাংলাদেশ হাইকমিশন এলাকা, রাষ্ট্রদূতকে পাল্টাপাল্টি তলবের ঘটনায় বাড়ছে উত্তেজনা",
    "scraped_at": "2025-12-24T23:24:45"
  },
  {
    "url": "https://www.jugantor.com/videos/1044239",
    "title": "দিল্লিতে বাংলাদেশ হাইকমিশনে হাজার হাজার পুলিশ মোতায়েন",
    "publication_date": "2025-12-23T19:49:12+06:00",
    "keywords": "ভারত,রাজনীতি",
    "body": "হবিক্ষোভে উত্তাল হয়ে উঠেছে, ভারতের দিল্লিতে অবস্থিত বাংলাদেশ হাইকমিশন এলাকা। সকাল থেকেই সেখানে জড়ো হয় হাজার হাজার মানুষ।",
    "scraped_at": "2025-12-24T23:24:46"
  },
  {
    "url": "https://www.jugantor.com/videos/1044238",
    "title": "কি চলছে দিল্লির বাংলাদেশ হাইকমিশনের সামনে!",
    "publication_date": "2025-12-23T19:46:57+06:00",
    "keywords": "ভারত,রাজনীতি",
    "body": "হঠাৎই যেন  নতুন করে উত্তপ্ত হয়ে উঠেছে বাংলাদেশ-ভারত সম্পর্ক।  চলছে পাল্টাপাল্টি হাইকমিশন তলবের মতো ঘটনা।",
    "scraped_at": "2025-12-24T23:24:47"
  },
  {
    "url": "https://www.jugantor.com/videos/1044237",
    "title": "বিদেশ থেকে আসছে টার্গেট কিলিংয়ের কোটি টাকা",
    "publication_date": "2025-12-23T19:42:55+06:00",
    "keywords": "নির্বাচন,রাজনীতি",
    "body": "আসন্ন জাতীয় সংসদ নির্বাচন ও গণভোট যতই ঘনিয়ে আসছে, ততই আইনশৃঙ্খলা পরিস্থিতির অবনতি নিয়ে বাড়ছে শঙ্কা।",
    "scraped_at": "2025-12-24T23:24:48"
  },
  {
    "url": "https://www.jugantor.com/politics/1044236",
    "title": "দেশত্যাগের নিষেধাজ্ঞায় যা বললেন বিএনপি প্রার্থী জালাল",
    "publication_date": "2025-12-23T19:40:09+06:00",
    "keywords": "বিএনপি",
    "body": "দেশত্যাগের নিষেধাজ্ঞার খবরে একটি ‘স্বার্থান্বেষী মহল’ উদ্দেশ্যপ্রণোদিতভাবে অপপ্রচার চালানো হচ্ছে বলে দাবি করেছেন চাঁদপুর-২ (মতলব উত্তর ও দক্ষিণ) আসনে বিএনপি প্রার্থী ড. মোহাম্মদ জালাল উদ্দিন।\nমঙ্গলবার (২২ ডিসেম্বর) দুপুরে মতলব দক্ষিণ উপজেলার নিজ বাড়িতে সংবাদ সম্মেলনে এ দাবি করেন ড. মোহাম্মদ জালাল উদ্দিন।\nসংবাদ সম্মেলনে তিনি বলেন, আমাকে মনোনয়ন দেওয়ায় একটি স্বার্থান্বেষী মহল দিশেহারা হয়ে আমার বিরুদ্ধে মিথ্যা ও ভিত্তিহীন অপপ্রচার চালাচ্ছে। উদ্দেশ্যপ্রণোদিতভাবে বলা হচ্ছে, আমার নামে মামলা রয়েছে, ব্যাংক হিসাব জব্দ করা হয়েছে এবং বিদেশে আমার ওপর নিষেধাজ্ঞা দেওয়া হয়েছে। বাস্তবে এসবের কোনোটিই সত্য নয়। আমাকেও দলকে খাটো করতেই এ অপপ্রচার চালানো হচ্ছে।\nএ প্রার্থী আরও বলেন, এ ধরনের গুজব আমার নির্বাচনে কোনও প্রভাব ফেলবে না। ধানের শীষের বিজয়ের লক্ষ্যে বিএনপি নেতাকর্মীরা নির্বাচনি কাজ আরো জোরেশোরে চালিয়ে যাবে।\nএ সময় তিনি দলীয় নেতাকর্মী ভোটারদের গুজবে কান না দেওয়ার আহ্বান জানান।\nসংবাদ সম্মেলনে মতলব উত্তর ও দক্ষিণ উপজেলা বিএনপির বিভিন্ন পর্যায়ের নেতাকর্মীরা উপস্থিত ছিলেন।\nউল্লেখ্য, সোমবার (২২ ডিসেম্বর) চাঁদপুর-২ (মতলব) আসনে বিএনপির মনোনীত প্রার্থী ড. জালাল উদ্দিনসহ পরিবারের পাঁচ জনের বিদেশ গমনে নিষেধাজ্ঞার আদেশ দেন আদালত।\nজ্ঞাত আয়বহির্ভূত সম্পদ অর্জন, ব্যাংক হিসাবে অর্থ স্থানান্তরের মাধ্যমে অর্থ বৈধ করার চেষ্টা এবং বিদেশে অর্থপাচারের অভিযোগে দুদকের আবেদনের পরিপ্রেক্ষিতে তাদের বিরুদ্ধে এই নিষেধাজ্ঞার আদেশ দেন।",
    "scraped_at": "2025-12-24T23:24:49"
  },
  {
    "url": "https://www.jugantor.com/country-news/1044235",
    "title": "গেস্ট হাউজ থেকে নারীসহ আটক ৪২",
    "publication_date": "2025-12-23T19:39:22+06:00",
    "keywords": "গাজীপুর,আটক",
    "body": "গাজীপুর মহানগরের কাশিমপুর থানাধীন জিরানি বাজার এলাকার একটি গেস্ট হাউজে অভিযান চালিয়ে অসামাজিক কার্যকলাপের অভিযোগে নারীসহ ৪২ জনকে আটক করেছে কাশিমপুর থানা পুলিশ।\nমঙ্গলবার (২৩ ডিসেম্বর) দুপুর দেড়টার দিকে আটকদের আদালতে পাঠানো হয়েছে। সোমবার সন্ধ্যা আনুমানিক সাড়ে ৭টায় গোপন সংবাদের ভিত্তিতে কাশিমপুর থানা পুলিশের একটি বিশেষ দল এ অভিযান পরিচালনা করে। অভিযানে গেস্ট হাউজটি থেকে ১৯ নারী ও ২৩ পুরুষকে আটক করা হয়।\nআটকরা হলেন- গাইবান্ধা জেলার সুন্দরগঞ্জ উপজেলার তারাপুর গ্রামের মৃত সচীন্দ্র নাথ বর্মনের ছেলে দিলীপ কুমার (৩৫), দিনাজপুর জেলার মোহনপুর গ্রামের খবির উদ্দিনের ছেলে মো. বাবু হোসেন (২৩), বরগুনা জেলার তালতলী থানার ছোট কাইজরা গ্রামের আব্দুল খালেকের ছেলে মো. ইলিয়াস (৩০),\nসিরাজগঞ্জ জেলার সদর উপজেলার ধপাপাড়া গ্রামের তোছির উদ্দিনের ছেলে আব্দুল বাকী (৩৫), ভোলা জেলার দৌলতখান উপজেলার ভবানীপুর গ্রামের মৃত সাজু বেপারী ছেলে মো. মনির হোসেন (৩৫), পঞ্চগড় জেলার বোদা উপজেলার জয়নন্দব গ্রামের শামসুল হকের ছেলে মো. ফরিদ হোসেন (৩১), ময়মনসিংহ জেলার নান্দাইল উপজেলার দিরালপুর গ্রামের সজল চন্দ্র সিংহের ছেলে সাজন চন্দ্র সিংহ (৩৬), শেরপুর জেলার নালিতাবাড়ী থানার কাকরকান্দী উপজেলার মৃত আব্দুল হালিমের ছেলে মাসুদ রানা (৩৫), গাইবান্ধা জেলার সদর থানার মৃত আব্দুস সোবহানের ছেলে এরশাদুল মন্ডল (২৭), ফেনী জেলার সদর থানার সোনাপুর গ্রামের মৃত আজিজুল ইসলামের ছেলে মো. সোহাগ (৩২), গাজীপুর জেলার কাশিমপুর থানার লতিফুর এলাকার মাজেদা বেগমের ছেলে মাসুদ আহম্মেদ টুটুল (২৯), মাদারীপুর জেলার ডাসা থানার বালি গ্রামের চুন্নু সিকদারের ছেলে তাওহিদ ইসলাম (২৫), টাঙ্গাইল জেলার মির্জাপুর থানার লতিফুর গ্রামের মৃত আব্দুল কুদ্দুসের ছেলে মো. ছানোয়ার হোসেন (৩৫), গাজীপুর জেলার টঙ্গী পূর্ব থানার ফেলামিনের পাগার গ্রামের মৃত মোক্তার আহমেদের ছেলে শাহাদাৎ হোসেন শাহীন, চাঁদপুর জেলার সদর থানার যাদনা গ্রামের মৃত হাবিবুর রহমানের ছেলে মো. মোতালেব (৩৫), টাঙ্গাইল জেলার\nমির্জাপুর থানার লতিফুর গ্রামের মোস্তফার ছেলে মো. রুবেল হোসেন (৩০), মাগুরা জেলার সদর থানার আলকদিয়া গ্রামের সিরাজুল ইসলামের ছেলে মো. আল আমিন (৩৫), ফরিদপুর জেলার বাবুফদিয়া গ্রামের মোতালেব মোল্লার ছেলে শাকিল (২২), চাঁদপুর জেলার সদর থানার বাকুরপুর গ্রামের হেদায়েত উল্লাহর ছেলে আমানউল্লা (৩২), পটুয়াখালী জেলার বাউফল উপজেলার রায়তাতেরকাঠী গ্রামের আব্দুর রাজ্জাকের ছেলে মো. হারুন অর রশিদ (৩৬), টাঙ্গাইল জেলার মধুখালী থানার মহিষ মারা গ্রামের সফিকুল ইসলামের ছেলে উজ্জল হোসেন (৩৩), সিরাজগঞ্জ জেলার তাড়াশ থানার সৈয়দপুর গ্রামের সাজেদুলের ছেলে শাহ আলম (২৩), চাঁদপুর জেলার হাইমচর উপজেলার নয়ানীলপুর গ্রামের মনোমিয়ার ছেলে মো. মাসুদ (৩৪), মাগুরা জেলার সদর আলকদিয়া গ্রামের হাবিবের মেয়ে ফারিন (১৯), চাঁদপুর জেলার মতলব থানার বাইশপুর গ্রামের আব্দুল মান্নানের মেয়ে পারুল বেগম (২২), কিশোরগঞ্জ জেলার ইটনা উপজেলার পাঁচ কাউনিয়া গ্রামের আজাহারুল ইসলামের মেয়ে তাছফিয়া (১৯), নরসিংদী জেলার মনোহরদী উপজেলার ভাওয়ালীয়াপাড়া\nগ্রামের রমিজ উদ্দিনের মেয়ে সুরাইয়া (৩৫), পিরোজপুর জেলার মঠবাড়িয়া উপজেলার ফুলজুরি গ্রামের মৃত আলম হাওলাদারের মেয়ে হাফসা (২০), টাঙ্গাইল জেলার ঘাটাইল উপজেলার আনার গ্রামের তৈয়ব আলীর মেয়ে মর্জিনা (২৫), ময়মনসিংহ জেলার ত্রিশাল থানার টালিপাড়া গ্রামের সালামের মেয়ে মনি (৩৫), কিশোরগঞ্জ জেলার ইটনা উপজেলার সহিলা গ্রামের চান মিয়ার মেয়ে শিল্পী (৩৫), ময়মনসিংহ জেলার ফুলবাড়ীয়া থানার শ্রীপুর গ্রামের মৃত মোকসেদ আলীর মেয়ে ফাহিমা (৩২), দিনাজপুর জেলার বিরন থানার নিজাম পুর গ্রামের হোসেন আলীর মেয়ে বিথী (৩০, শেরপুর জেলার শ্রীবর্দী থানার শালমারা গ্রামের আজিজুর রহমানের মেয়ে আখি (২১), সিরাজগঞ্জ জেলার তালাশ থানার বড় সাজ দক্ষিণা গ্রামের ইসমাইলের মেয়ে ইসমত আরা (২১), গাজীপুর জেলার কালিয়াকৈর উপজেলার যোগীচালা গ্রামের রাহুল বর্মনের মেয়ে বৃষ্টি রানী (২৭), ঠাকুরগাঁও জেলার রানীসংকৈল উপজেলার দশীয়া মোমেনপাড়া গ্রামের জয়নাল আবেদীনের মেয়ে ইয়াসমিন (১৯), কুষ্টিয়া জেলার সদর থানার মোল্লা তাসরিয়া গ্রামের আব্দুর রশীদের মেয়ে শিলা (২৬), নেত্রকোনা জেলার আটপাড়া থানার মাটি সালকী কাটা গ্রামের আব্দুস সাত্তারের মেয়ে জোসনা (২০), গোপালগঞ্জ জেলার সদর থানার পাইককান্দী গ্রামের মকতুমীরের মেয়ে খাদিজা (৩৭), নীলফামারী জেলার জলঢাকা থানার বাবুনচুর গ্রামের হোসেন আলীর মেয়ে নাজমা (২৮), কিশোরগঞ্জ জেলার ভৈরব থানার শিবপুর ইউনিয়নের সিদ্দিক মিয়ার মেয়ে মীম (২২)।\nএ বিষয়ে কাশিমপুর থানার ওসি মোল্লা খালিদ হোসেন জানান, গোপন সংবাদের ভিত্তিতে অভিযান চালিয়ে অসামাজিক কার্যকলাপে জড়িত থাকার অভিযোগে মোট ৪২ জনকে আটক করা হয়েছে। আটকদের আদালতে পাঠানো হয়েছে।",
    "scraped_at": "2025-12-24T23:24:50"
  },
  {
    "url": "https://www.jugantor.com/islam-life/1044234",
    "title": "তীব্র শীতে তায়াম্মুম করা যাবে কি?",
    "publication_date": "2025-12-23T19:36:09+06:00",
    "keywords": "ইসলাম,কুরআন,হাদিস,ওজু",
    "body": "সহজ ও বাস্তবসম্মত জীবনব্যবস্থার নাম ইসলাম। ইসলামি শরিয়ত কোনো অবস্থাতেই মানুষের ওপর অসহনীয় কষ্ট চাপিয়ে দেয় না। তীব্র শীতের সময় অজু বা ফরজ গোসল করা নিয়ে অনেকের মনে প্রশ্ন জাগে— এ অবস্থায় তায়াম্মুম করা যাবে কিনা?\nপানি গরম করার সুযোগ থাকলে\nঠান্ডা পানি দিয়ে অজু বা গোসল করা যদি কারো জন্য কষ্টকর বা ক্ষতিকর হয়, তাহলে প্রথমেই দেখতে হবে পানি গরম করার কোনো সুযোগ আছে কি না। যদি পানি গরম করার ব্যবস্থা থাকে, তাহলে তার ওপর পানি গরম করে অজু বা গোসল করাই কর্তব্য। এ অবস্থায় তায়াম্মুম করা বৈধ নয়; কারণ শরিয়তে বিকল্প গ্রহণের অনুমতি তখনই আসে, যখন মূল উপায় বাস্তবিকভাবে অক্ষমতার মধ্যে পড়ে।\nপানি গরমের সুযোগ না থাকলে\nযদি পানি গরম করার কোনো সুযোগ না থাকে এবং ঠান্ডা পানি ব্যবহার করলে তীব্র শীতে মৃত্যু, অঙ্গহানি, মারাত্মক অসুস্থতা বা বিদ্যমান রোগ বেড়ে যাওয়ার প্রবল আশঙ্কা থাকে— যেমন কোনো অঙ্গ অবশ হয়ে যাওয়া, বুকে ঠান্ডা লেগে যাওয়া, জ্বর বা সর্দি দেখা দেওয়া, অ্যালার্জি, বাত-ব্যথা, শ্বাসকষ্ট বা হাঁপানি বেড়ে যাওয়া—তাহলে অজু বা গোসলের পরিবর্তে তায়াম্মুম করা জায়েজ হবে।\nআরও পড়ুনরক্ত গড়িয়ে না পড়লে কি অজু ভাঙবে?ফরজ গোসলের সময় নারীদের লম্বা চুল কতটুকু ধুতে হবে?ফরজ গোসলের সঠিক নিয়ম ও পদ্ধতি\nআরও পড়ুন\nকুরআনের দলিল\nআল্লাহ তাআলা ইরশাদ করেন—\nیٰۤاَیُّهَا الَّذِیۡنَ اٰمَنُوۡۤا اِذَا قُمۡتُمۡ اِلَی الصَّلٰوۃِ فَاغۡسِلُوۡا وُجُوۡهَكُمۡ وَ اَیۡدِیَكُمۡ اِلَی الۡمَرَافِقِ وَ امۡسَحُوۡا بِرُءُوۡسِكُمۡ وَ اَرۡجُلَكُمۡ اِلَی الۡكَعۡبَیۡنِ ؕ وَ اِنۡ كُنۡتُمۡ جُنُبًا فَاطَّهَّرُوۡا ؕ وَ اِنۡ كُنۡتُمۡ مَّرۡضٰۤی اَوۡ عَلٰی سَفَرٍ اَوۡ جَآءَ اَحَدٌ مِّنۡكُمۡ مِّنَ الۡغَآئِطِ اَوۡ لٰمَسۡتُمُ النِّسَآءَ فَلَمۡ تَجِدُوۡا مَآءً فَتَیَمَّمُوۡا صَعِیۡدًا طَیِّبًا فَامۡسَحُوۡا بِوُجُوۡهِكُمۡ وَ اَیۡدِیۡكُمۡ مِّنۡهُ ؕ مَا یُرِیۡدُ اللّٰهُ لِیَجۡعَلَ عَلَیۡكُمۡ مِّنۡ حَرَجٍ وَّ لٰكِنۡ یُّرِیۡدُ لِیُطَهِّرَكُمۡ وَ لِیُتِمَّ نِعۡمَتَهٗ عَلَیۡكُمۡ لَعَلَّكُمۡ تَشۡكُرُوۡنَ\n‘হে মু’মিনগণ! তোমরা যখন সলাতের জন্য উঠবে, তখন তোমাদের মুখমণ্ডল এবং কনুই পর্যন্ত হস্তদ্বয় ধৌত করবে। আর তোমাদের মাথা মাসেহ করবে এবং পা গোড়ালি পর্যন্ত ধৌত করবে। তোমরা যদি অপবিত্র অবস্থায় থাক তবে বিধিমত পবিত্রতা অর্জন করবে। আর যদি পীড়িত হও বা সফরে থাক অথবা তোমাদের কেউ যদি মলত্যাগ করে আসে অথবা যদি তোমরা স্ত্রীদের সাথে সহবাস কর আর পানি না পাও তাহলে পবিত্র মাটি দিয়ে তায়াম্মুম করবে তা দিয়ে তোমাদের মুখমণ্ডল ও হাত মাসেহ করবে। আল্লাহ তোমাদের উপর সংকীর্ণতা চাপিয়ে দিতে চান না, তিনি তোমাদেরকে পবিত্র করতে চান আর তোমাদের প্রতি তাঁর নি‘আমাত পূর্ণ করতে চান, যাতে তোমরা কৃতজ্ঞতা প্রকাশ কর।’ (সুরা আল-মায়েদা: আয়াত ৬)\nতায়াম্মুমের নিয়ম\nঅজু ও গোসল—উভয়ের বিকল্প হিসেবেই একই নিয়মে তায়াম্মুম করা হয়। তায়াম্মুমের পদ্ধতি হলো— নিয়ত করে পবিত্র মাটি বা মাটিজাতীয় বস্তু (যেমন বালু, পাথর, চুন, সুরমা ইত্যাদি) স্পর্শ করা; একবার হাত দিয়ে মুখ মাসেহ করা; আরেকবার কনুই পর্যন্ত উভয় হাত মাসেহ করা।\nতায়াম্মুম ভাঙার কারণ\nতায়াম্মুম অজু ও গোসলের বিকল্প হওয়ায়, অজু-গোসল যে সব কারণে ভেঙে যায়— ঠিক সেসব কারণেই তায়াম্মুমও ভেঙে যায়। এ ছাড়া যে ওজরের কারণে তায়াম্মুম করা হয়েছিল, তা দূর হয়ে গেলেও তায়াম্মুম বাতিল হয়ে যায়। যেমন— শীত কমে যাওয়া বা পানি গরম করার সুযোগ সৃষ্টি হলে আর তায়াম্মুম বৈধ নয়।\nশীতে অজুর বিশেষ ফজিলত\nকনকনে শীত, বৃষ্টি বা কঠিন পরিবেশে অজু করা কষ্টকর হলেও এতে সওয়াব বেড়ে যায়। এ বিষয়ে হজরত আবু হুরায়রা (রা.) থেকে বর্ণিত, রাসুলুল্লাহ (সা.) বললেন—\nأَلَا أَدُلُّكُمْ عَلَىٰ مَا يَمْحُو اللَّهُ بِهِ الْخَطَايَا وَيَرْفَعُ بِهِ الدَّرَجَاتِ؟ قَالُوا بَلَىٰ يَا رَسُولَ اللَّهِ، قَالَ: إِسْبَاغُ الْوُضُوءِ عَلَى الْمَكَارِهِ، وَكَثْرَةُ الْخُطَا إِلَى الْمَسَاجِدِ، وَانْتِظَارُ الصَّلَاةِ بَعْدَ الصَّلَاةِ\n‘আমি কি তোমাদের এমন আমলের কথা বলব, যার মাধ্যমে আল্লাহ গুনাহসমূহ মাফ করেন এবং মর্যাদা বৃদ্ধি করেন?’ সাহাবারা বললেন, ‘অবশ্যই, হে আল্লাহর রাসুল!’ তিনি বললেন, ‘কষ্টকর অবস্থায় পূর্ণাঙ্গভাবে অজু করা, দূরত্ব অতিক্রম করে মসজিদে যাওয়া এবং এক নামাজ আদায়ের পর পরবর্তী নামাজের অপেক্ষায় থাকা।’ (মুসলিম: ৪৯৪)\nঅতএব, তীব্র শীত আমাদের জন্য একদিকে যেমন পরীক্ষা, তেমনি এটি গুনাহ মাফ, মর্যাদা বৃদ্ধি এবং আল্লাহর নৈকট্য লাভের বিশেষ সুযোগও বয়ে আনে। প্রত্যেক ওয়াক্তের নামাজের জন্য অজু করা অবশ্য কর্তব্য। পাশাপাশি সারাদিন অজু অবস্থায় থাকার চেষ্টা করা উত্তম। শীত বা গরম—সব অবস্থাতেই ধীরে-সুস্থে ও সুন্দরভাবে অজু করা উচিত, তাড়াহুড়া বা দায়সারাভাবে নয়। আল্লাহ তাআলা আমাদের সবাইকে সঠিক আমল করার তাওফিক দান করুন। আমিন।",
    "scraped_at": "2025-12-24T23:24:51"
  },
  {
    "url": "https://www.jugantor.com/videos/1044233",
    "title": "রুমিন ফারহানার আসন ছেড়ে দিল বিএনপি",
    "publication_date": "2025-12-23T19:34:41+06:00",
    "keywords": "বিএনপি,নির্বাচন,রাজনীতি",
    "body": "ত্রয়োদশ জাতীয় সংসদ নির্বাচন সামনে রেখে প্রথম দফায় ২৩৭ আসনে প্রার্থী ঘোষণা করে বিএনপি।",
    "scraped_at": "2025-12-24T23:24:52"
  },
  {
    "url": "https://www.jugantor.com/country-news/1044232",
    "title": "নির্বাচন করব, দল ব্যবস্থা নিলে তো বাধা দিতে পারব না: রুমিন ফারহানা",
    "publication_date": "2025-12-23T19:32:00+06:00",
    "keywords": "ব্রাহ্মণবাড়িয়া",
    "body": "আসন্ন ত্রয়োদশ জাতীয় সংসদ নির্বাচনে বহুল আলোচিত ব্রাহ্মণবাড়িয়া-২ আসন থেকে দলীয় মনোনয়ন না পাওয়াই এবার স্বতন্ত্র প্রার্থী হিসেবে নির্বাচনে অংশগ্রহণ করার ঘোষণা দিয়েছেন বিএনপির কেন্দ্রীয় নির্বাহী কমিটির সহ-আন্তর্জাতিক বিষয়ক সম্পাদক ও সাবেক সংসদ সদস্য ব্যারিস্টার রুমিন ফারহানা।\nদলের কেউ স্বতন্ত্র প্রার্থী হলে বহিষ্কার করা হবে, বিএনপির এমন বার্তা সম্পর্কে রুমিন ফারহানা বলেন, যদি ব্যবস্থা নেওয়ার দরকার হয় দল অবশ্যই ব্যবস্থা নিবে। দল ব্যবস্থা নিলে তো আমি কিছু করতে পারব না।\nমঙ্গলবার (২৩ ডিসেম্বর) বিকালে মোবাইল ফোনে বিষয়টি নিশ্চিত করেছেন তিনি। রুমিন ফারহানা বলেন, ব্রাহ্মণবাড়িয়া-২ আসন থেকেই আমি নির্বাচন করব।\nতিনি বলেন, এতো বড় দল (বিএনপি) তাদের ভালো-মন্দ দেখতে হয়। যেহেতু জমিয়তে উলামায়ের সঙ্গে তারা জোট করেছে আসন না দিলে কেমন করে জোট হবে! দল বাধ্য হয়ে তাদের আসন দিয়েছে।\nএর আগে মঙ্গলবার (২৩ ডিসেম্বর) দুপুরে গুলশানে দলীয় চেয়ারপারসনের রাজনৈতিক কার্যালয়ে আয়োজিত সংবাদ সম্মেলনে বিএনপির মহাসচিব মির্জা ফখরুল ইসলাম আলমগীর ব্রাহ্মণবাড়িয়া-২ আসনে প্রার্থী হিসেবে জমিয়তে উলামায়ে ইসলামের সহসভাপতি মাওলানা জুনায়েদ আল হাবীবকে জোট প্রার্থী হিসেবে ঘোষণা করেন। এ সময় তিনি বলেন, দলের সিদ্ধান্তের বাইরে গিয়ে যারা স্বতন্ত্রভাবে নির্বাচন করবেন, তাদের বিরুদ্ধে সাংগঠনিক ব্যবস্থা নেওয়া হবে।\nবিএনপি মহাসচিব বলেন, জমিয়তে উলামায়ে ইসলামের প্রার্থীরা যেসব আসনে নির্বাচন করবেন, বিএনপি সেসব আসনে কোনো প্রার্থী দেবে না। এ সময় তিনি জনগণকে খেজুর গাছ প্রতীকে ভোট দিয়ে ধানের শীষকে শক্তিশালী করার আহ্বান জানান।\nব্রাহ্মণবাড়িয়া-২ আসনে ব্যাপক আলোচনায় ছিলেন ব্যারিস্টার রুমিন ফারহানার মনোনয়ন। গত ৩ নভেম্বর ২৩৭ আসনে বিএনপি প্রাথমিক প্রার্থী তালিকা ঘোষণা করে। সেই তালিকায় ব্রাহ্মণবাড়িয়া-২ আসনে কারো নাম ঘোষণা করেনি বিএনপি। এরপর থেকেই বিএনপির স্থানীয় নেতাকর্মীরা অনেকটা নিশ্চিত হয়ে যায় এই আসনটিতে প্রার্থী দেওয়া হচ্ছে জোটের জুনায়েদ আল হাবীবকে। তবে ব্যারিস্টার রুমিন ফারহানা বন্ধ রাখেননি তার নির্বাচনি প্রচার প্রচারণা। বিভিন্ন সভা সমাবেশে দলের মনোনয়ন না পেলে স্বতন্ত্র প্রার্থী হওয়ার ইঙ্গিত দিচ্ছিলেন তিনি।\nব্রাহ্মণবাড়িয়া-২ আসনটি বিএনপির ‘ঘাঁটি’ হিসেবে পরিচিত। এরপরই আছে লাঙ্গলের অবস্থান। এখানে ধানের শীষ প্রতীকের প্রার্থী সাতটি নির্বাচনে অংশ নিয়ে বিজয়ী হয়েছেন ছয়বার, লাঙ্গল প্রতীকের প্রার্থী ৯বার অংশ নিয়ে তিনবার ও নৌকা প্রতীকের প্রার্থী পাঁচবার অংশ নিয়ে একবার আর স্বতন্ত্র প্রার্থী বিজয়ী হয়েছেন দুবার। এ আসনে বিএনপির নেতৃত্বাধীন জোট তাদের শরিকদের দুবার ছাড় দিয়ে একবার জয়ী হয়েছে। আর আওয়ামী লীগের নেতৃত্বাধীন মহাজোট তাদের শরিকদের পাঁচবার ছাড় দিয়ে জয় পেয়েছে দুবার।\nএই আসনটি বর্তমানে সরাইল, আশুগঞ্জ ও বিজয়নগর উপজেলার একাংশ নিয়ে গঠিত। এখানে মোট ভোটার আছেন ৪ লাখ ৯৯ হাজার ৪৪৮ জন। এর মধ্যে সরাইল উপজেলার ৯টি ইউনিয়নে ভোট আছে ২ লাখ ৮৮ হাজার ৬০৯টি, আশুগঞ্জ উপজেলার আটটি ইউনিয়নে ১ লাখ ৫৩ হাজার ৯৯ ও বিজয়নগর উপজেলার দুটি ইউনিয়নে ভোট আছে ৫৭ হাজার ৭৪০টি।",
    "scraped_at": "2025-12-24T23:24:54"
  },
  {
    "url": "https://www.jugantor.com/sports/1044231",
    "title": "ভারতের নামে আইসিসিতে অভিযোগ জানাবে পাকিস্তান",
    "publication_date": "2025-12-23T19:31:28+06:00",
    "keywords": "পাকিস্তান ক্রিকেট,ভারত ক্রিকেট",
    "body": "অনূর্ধ্ব-১৯ এশিয়া কাপের ফাইনালে ভারতীয় খেলোয়াড়দের অশোভন আচরণের অভিযোগে আইসিসির দ্বারস্থ হবে পাকিস্তান ক্রিকেট বোর্ড (পিসিবি)। পিসিবি চেয়ারম্যান মহসিন নকভি নিজেই এই অভিযোগের বিষয়টি নিশ্চিত করেছেন।\nদীর্ঘ ১৩ বছরের আক্ষেপ ঘুচিয়ে যুব এশিয়া কাপের শিরোপা জয়ের পর পাকিস্তানের প্রধানমন্ত্রী শাহবাহ শরীফের অভ্যর্থনা পেয়েছে পাকিস্তান দল। উপস্থিত ছিলেন পিসিবি সভাপতিও। নাকভি সেখানে বলেন, ভারতীয় দলের খেলোয়াড়দের আচরণ কোনোভাবেই গ্রহণযোগ্য ছিল না।\nনাকভি বলেছেন, ‘অনূর্ধ্ব-১৯ এশিয়া কাপের ফাইনালে পাকিস্তানের ক্রিকেটারদের উত্তেজিত করছিল ভারতীয় খেলোয়াড়রা। এই ঘটনায় আইসিসিকে আনুষ্ঠানিকভাবে জানাবে পাকিস্তান। রাজনীতি ও ক্রীড়াকে সব সময় আলাদা রাখা উচিত।’\nদুবাইয়ে আইসিসির ক্রিকেট একাডেমিতে অনুষ্ঠিত ফাইনালে বেশ কয়েকবারই দুই দলের খেলোয়াড়দের মধ্যে কথার লড়াই হয়েছে। দুই দলের তর্ক থামাতে হস্তক্ষেপ করতে হয়েছিল আম্পায়ারদের। যদিও ফাইনাল ম্যাচে ব্যাটে বলে লড়াই করতেই ব্যর্থ হয়েছে ভারত। তারা পাকিস্তানের কাছে ১৯১ রানে হেরেছে।\nএরআগে ভারতীয় খেলোয়াড়দের অশোভন আচরণ নিয়ে কথা বলেছিলেন পাকিস্তান অনুর্ধ্ব ১৯ দলের কোচ সরফরাজ আহমেদ।",
    "scraped_at": "2025-12-24T23:24:55"
  },
  {
    "url": "https://www.jugantor.com/drama/1044230",
    "title": "‘এই দেশে সব অবস্থায় চুপ থাকাই বুদ্ধিমানের কাজ’",
    "publication_date": "2025-12-23T19:30:58+06:00",
    "keywords": "রুকাইয়া জাহান চমক",
    "body": "রুকাইয়া জাহান চমক বর্তমানে ছোট পর্দার পরিচিত মুখ। অভিনয় আর সৌন্দর্য দিয়ে খুব কম সময়ে দর্শকের মন জয় করেছেন অভিনেত্রী। ক্যারিয়ারের শুরু থেকেই ঠোঁটকাটা স্বভাব আর স্পষ্টভাষী হিসেবে বেশ পরিচিতি রয়েছে তার। তবে এবার ভিন্ন সুরে চমক।\nসামাজিক যোগাযোগ মাধ্যমে এক পোস্টে জানালেন, বর্তমান সময়ে চুপ থাকাই সম্ভবত সবচেয়ে বড় বুদ্ধিমত্তার কাজ।\nসম্প্রতি ফেসবুকে দেওয়া এক পোস্টে চমক লেখেন, ‘এই দেশে সব অবস্থায় চুপ থাকাই নাকি বুদ্ধিমানের কাজ। যারা অন্যায়ের প্রতিবাদ করেন, তারা নির্বোধ। আজকে থেকে যাই হোক, আমি শাড়ি পরে রোমান্টিক ছবি দিব।’\nসম্প্রতিক সময়ে চলমান অস্থিরতা এবং প্রতিবাদী মানুষের প্রতি দৃষ্টিভঙ্গির দিকেই ইঙ্গিত করেছেন অভিনেত্রী। তার মতে, যেখানে সত্য বলা বা অন্যায়ের প্রতিবাদ করাকে নির্বুদ্ধিতা হিসেবে দেখা হয়, সেখানে নিজেকে গুটিয়ে নেওয়াই শ্রেয়।\nচমক সিদ্ধান্ত নিয়েছেন, এখন থেকে সামাজিক বা সমসাময়িক বিষয় নিয়ে কথা বলবেন না, কেবল নিজের গ্ল্যামারাস আর রোমান্টিক ছবি পোস্ট করেই সময় কাটাবেন।\nঅভিনেত্রীর ফেসবুকের পোস্টে মন্তব্য করেছেন অনেক ভক্ত। অনেকে চমকের সিদ্ধান্তের সঙ্গে একমত পোষণ করেছেন। এতে একজন মন্তব্য করেছেন, ‘বর্তমান পরিস্থিতিতে সেটাই বুদ্ধিমতীর কাজ হবে।’",
    "scraped_at": "2025-12-24T23:24:56"
  },
  {
    "url": "https://www.jugantor.com/videos/1044229",
    "title": "রুমিন ফারহানার মনোনয়ন বঞ্চিতসহ আলোচিত সব খবর",
    "publication_date": "2025-12-23T19:30:15+06:00",
    "keywords": "বিএনপি,নির্বাচন,রাজনীতি",
    "body": "নিজ আসন ব্রাহ্মণবাড়িয়া-২ থেকে টিকিট না পাওয়ায় কপাল পুড়ল রুমিন ফারহানার; জোটের জুনায়েদ আল হাবিবকে মনোনয়ন দিল বিএনপি, স্বতন্ত্রভাবে লড়তে পারেন এই নেত্রী",
    "scraped_at": "2025-12-24T23:24:57"
  },
  {
    "url": "https://www.jugantor.com/campus/1044228",
    "title": "জাতীয় বিশ্ববিদ্যালয়ের অনার্স প্রথম বর্ষের ফল প্রকাশ, জানবেন যেভাবে",
    "publication_date": "2025-12-23T19:19:02+06:00",
    "keywords": "জাতীয় বিশ্ববিদ্যালয়",
    "body": "জাতীয় বিশ্ববিদ্যালয়ের অধীনে অনুষ্ঠিত ২০২৪ সালের অনার্স প্রথম বর্ষ পরীক্ষার ফল প্রকাশ করা হয়েছে। মঙ্গলবার (২৩ ডিসেম্বর) বিকাল ৩টায় বিশ্ববিদ্যালয়ের অ্যাকাডেমিক কাউন্সিল ও সিন্ডিকেটের অনুমোদনের পর আনুষ্ঠানিকভাবে এ ফল প্রকাশ করা হয়। চলতি বছরে এ পরীক্ষায় গড় পাশের হার দাঁড়িয়েছে ৮৭ দশমিক ০৪ শতাংশ।\nজাতীয় বিশ্ববিদ্যালয় সূত্র জানায়, ২০২৪ সালের অনার্স প্রথম বর্ষ পরীক্ষায় সারা দেশের ৩৪৩টি পরীক্ষাকেন্দ্রে ৮৭৭টি কলেজের নিয়মিত, অনিয়মিত ও মানোন্নয়ন পরীক্ষার্থীসহ মোট ৪ লাখ ৪৩ হাজার ৭২৯ জন শিক্ষার্থী অংশ নেন। পরীক্ষার ফল জাতীয় বিশ্ববিদ্যালয়ের ওয়েবসাইটwww.nu.ac.bdএবংresult.nu.ac.bd–এ পাওয়া যাবে।\nবিশ্ববিদ্যালয় কর্তৃপক্ষ আরও জানিয়েছে, প্রকাশিত ফলে কোনো ধরনের ভুল বা অসঙ্গতি ধরা পড়লে তা সংশোধন করার পাশাপাশি প্রয়োজনে সম্পূর্ণ ফল বাতিল করার ক্ষমতা কর্তৃপক্ষ সংরক্ষণ করে। ভাইস-চ্যান্সেলরের অনুমোদনক্রমে জাতীয় বিশ্ববিদ্যালয়ের পরীক্ষা নিয়ন্ত্রক এনামুল করিম এ তথ্য নিশ্চিত করেছেন।",
    "scraped_at": "2025-12-24T23:24:58"
  },
  {
    "url": "https://www.jugantor.com/country-news/1044227",
    "title": "পদ্মার চরে শেয়ালের হানা, দুই শতাধিক গবাদিপশু জখম",
    "publication_date": "2025-12-23T19:15:43+06:00",
    "keywords": "রাজশাহী",
    "body": "রাজশাহীর পদ্মার চরাঞ্চলে সংঘবদ্ধ শেয়ালেরা হানা দিচ্ছে বাথানের গরু ছাগলের পালে। রাত শেষ হওয়ার আগেই শেয়ালেরা দলবদ্ধভাবে ঝোপ জঙ্গল থেকে বেরিয়ে হানা দিচ্ছে বাথান বাড়িগুলিতে যেখানে চরাঞ্চলের মানুষ গরু ছাগলের পাল রাখেন।\nশনিবার (২০ ডিসেম্বর) ভোরের দিকে চরাঞ্চলের বিভিন্ন বাথানে শেয়ালের কাপড়ের শিকার হয়েছে দুই শতাধিক গরু ছাগল। শেয়ালের হামলার শিকার হয়েছেন কয়েকজন রাখালও।\nএরপর থেকে এলাকাবাসী রাত জেগে চরের ভেতরে থাকা বাথানের গরু ছাগল রক্ষায় পাহারা বসিয়েছেন। তারা আগুন জেলে শেয়াল তাড়ানোর চেষ্টা করছেন।\nরাজশাহীর পবা উপজেলার মাঝারদিয়াড় ও খানপুর চরের ভুক্তভোগী কৃষকেরা এসব তথ্য জানিয়েছেন।\nকৃষকেরা আরও জানিয়েছেন গত শুক্রবার বেশ কিছু সাঁওতাল চরে শেয়ালের গর্ত খুঁড়ে বেশ কিছু শেয়াল ও বন্য শুয়োর শিকার করে নিয়ে যায়। এর একদিনের মধ্যে শেয়ালেরা চরের বাথানবাড়িতে দলবদ্ধভাবে হামলা করল।\nরাজশাহী মহানগর সংলগ্ন পদ্মা নদীর বিপরীতে সীমান্ত সংলগ্ন এলাকায় মুল ভূখণ্ড থেকে বিচ্ছিন্ন বিশাল চরের মানুষ কৃষি কাজের পাশাপাশি গবাদি পশু পালন করেন। এই গবাদি পশুর দুধ বিক্রি ছাড়াও গরু ছাগল বিক্রি করে তারা ভাল আয় রোজকার করেন। চরগুলিতে তৃণ চারণভূমি থাকা পশুপালনে কৃষকদের পশুখাদ্য কিনতে হয় না। এ কারণে পশুপালন জনপ্রিয় হয়ে উঠেছে চরাঞ্চলে। চরের প্রতিটি কৃষকের দু-চারটি করে গবাদি পশু রয়েছে। বাড়িতেও তারা ছাগল ভেড়া পালন করেন।\nএদিকে ভুক্তভোগী কৃষকেরা জানান, গত শনিবার ভোরের দিকে চরের ঝোপ জঙ্গল ও ফসলি জমি থেকে বেরিয়ে আসে শতাধিক শেয়াল। শেয়ালেরা খানপুর চরের বাথানবাড়িগুলি চারদিক থেকে ঘেরাও করে একযোগে আক্রমণ শুরু করে। শেয়ালেরা প্রথমে বাথানবাড়ির ভেতরে ঢুকে ছোট গরুগুলিকে সম্মিলিতভাবে আক্রমণ করে। পাশাপাশি ছাগলগুলিকে কামড়ে ক্ষতবিক্ষত করে সেগুলিকে বাথানের বেড়ার বাহিয়ে টেনে নিয়ে যাওয়ার চেষ্টা করে। শেয়ালের আক্রমণে গরু ছাগলগুলি ডাকাডাকি শুরু করলে কৃষকেরা টের পেয়ে ছুটে যান। তারা লাঠিসোটা নিয়ে শেয়ালের দলকে তাড়া করে। এ সময় শেয়ালেরা ঘুরে দাঁড়িয়ে তিন কৃষকের পায়ে কামড় বসায়। এক পর্যায়ে সীমান্তের নো-ম্যান ল্যান্ডসের দিকে থাকা ঝোপ জঙ্গলের ভেতরে পালিয়ে যায়।\nঅন্যদিকে এলাকাবাসীর কাছ থেকে খবর পেয়ে পবা উপজেলা নির্বাহী অফিসার উপজেলা প্রাণিসম্পদ কর্মকর্তাসহ এলাকার জনপ্রতিনিধিদেরকে উপদ্রুত এলাকায় পাঠান।\nসোমবার পবা উপজেলা প্রাণিসম্পদ কর্মকর্তা ডা. আব্দুল লতিফসহ প্রাণিসম্পদ বিভাগের কর্মকর্তা কর্মচারীরা পদ্মার চরের শেয়াল উপদ্রুত গ্রামগুলি ঘটনাস্থল পরিদর্শন করেন।\nডা. আব্দুল লতিফ জানান, শেয়ালের দল চরের বাথানের দুই শতাধিক গবাদিপশুকে কামড় দিয়েছে। কয়েকজন কৃষকও শেয়ালের কামড়ে আহত হয়েছেন। আমরা দিনভর আক্রান্ত গবাদিপশুগুলিকে ভ্যাকসিন দিয়েছি। শেয়ালের কামড়ে আহত আফসার আলী (৬০) ও আক্কাস আলীসহ (৬৫) আরও কয়েকজনকেও ভ্যাকসিন দেওয়া হয়।\nতিনি আরও জানান, শেয়ালের কামড়ে জলাতঙ্ক হতে পারে। তবে ভ্যাকসিন দেওয়ার ফলে সেই আশঙ্কা কমে গেছে।\nপবা উপজেলার হরিয়ান ইউনিয়নের ৯নং ওয়ার্ড সদস্য প্রমিজ হোসেন জানান, পদ্মার চরজুড়ে অনেকগুলি গবাদিপশুর বাথান রয়েছে। এসব বাথানে কয়েক হাজার গবাদিপশু আছে। শীতকালে শেয়ালেরা শক্তিশালী থাকে। পদ্মার ভাঙনে চরগুলি বিলীন হওয়ায় শেয়ালদের আবাসস্থল কমে গেছে ও তাদের খাদ্য সঙ্কট চলছে। হতে পারে এ কারণে শেয়ালেরা গরু ছাগল টেনে নিয়ে যাওয়ার চেষ্টা করেছে। সীমান্ত এলাকা হওয়ায় শেয়ালেরা আক্রমণ চালিয়ে সীমান্তের ওপারে ঝোপ-ঝাড়ের মধ্যে গিয়ে লুকিয়ে যাচ্ছে।\nতিনি আরও জানান, শেয়ালেরা বারমাসই বাসা বাড়ির খোঁয়াড় থেকে মুরগি নিয়ে যায় রাতের বেলা। কৃষকেরা মুরগি পালনে সতর্ক থাকায় শেয়ালেরা বাথানবাড়িতে আক্রমণ করেছে। তবে এমন দলবেঁধে আক্রমণ শেয়ালেরা আগে কোনদিন করেনি।\nএদিকে এলাকাবাসীর সঙ্গে কথা বলে জানা গেছে, সোমবার ভোরের দিকে দ্বিতীয়বারের মতো শেয়ালেরা বাথানবাড়িতে হামলার জন্য কাছাকাছি পৌঁছালেও এলাকাবাসীর পাহারার কারণে তারা বাথানের কাছে ঘেঁসতে পারেনি।\nচরের বাসিন্দা শহিদুল ইসলাম জানান, শুক্রবার দিনের বেলায়   পবা উপজেলার দামকুড়া এলাকার একদল সাঁওতাল সীমান্ত সংলগ্ন ৬০ বিঘা চর এলাকায় শেয়ালের গর্ত খুঁড়ে বেশ কিছু শেয়াল ও বন্য শুয়োর শিকার করে নিয়ে যায়। এর একদিন পর শনিবার দিনগত রাতের শেষে চরের বাথানবাড়িতে গরু ছাগলের ওপর হামলা করে। প্রতিশোধ নিতেই শেয়ালেরা এমন নজিরবিহীন হামলা করেছে বলেও এই কৃষক মনে করছেন। এলাকার কৃষকেরা এখন রাত জেগে শেয়াল ঠেকাতে পাহারা বসিয়েছে।",
    "scraped_at": "2025-12-24T23:25:00"
  },
  {
    "url": "https://www.jugantor.com/international/1044226",
    "title": "লন্ডনে গ্রেফতার গ্রেটা থুনবার্গ",
    "publication_date": "2025-12-23T19:12:47+06:00",
    "keywords": "লন্ডন,গ্রেটা থুনবার্গ",
    "body": "ফিলিস্তিনের পক্ষে বিক্ষোভে অংশ নেওয়ায় সুইডেনের জলবায়ু আন্দোলনকর্মী গ্রেটা থুনবার্গকে গ্রেফতার করেছে ব্রিটিশ পুলিশ। মঙ্গলবার (২৩ ডিসেম্বর) গ্রেফতারের সময় ফিলিস্তিনের পক্ষে একটি প্ল্যাকার্ড ধরে রেখেছিলেন থুনবার্গ। খবর বার্তা সংস্থারয়টার্সের\nযুক্তরাজ্যভিত্তিক ক্যাম্পেইন গ্রুপ ডিফেন্ড আওয়ার জুরিস জানিয়েছে, ব্রিটেনের সন্ত্রাসবিরোধী আইন অনুযায়ী থুনবার্গকে গ্রেফতার করা হয়েছে।\nঅভিযোগ অনুযায়ী, তিনি একটি প্ল্যাকার্ড বহন করছিলেন যেখানে প্যালেস্টাইন অ্যাকশন-এর সঙ্গে সংশ্লিষ্ট বন্দিদের প্রতি সমর্থনের বার্তা ছিল। সংগঠনটিকে ব্রিটিশ সরকার সন্ত্রাসী সংগঠন হিসেবে নিষিদ্ধ করেছে।\nথুনবার্গের ওই প্ল্যাকার্ডে লেখা ছিল, আমি প্যালেস্টাইন অ্যাকশন বন্দিদের সমর্থন করি। আমি গণহত্যার বিরোধিতা করি।\nসিটি অব লন্ডন পুলিশের এক মুখপাত্র জানান, একই ঘটনায় একটি ভবনে লাল রং নিক্ষেপের অভিযোগে দু’জনকে গ্রেফতার করা হয়েছে।\nপুলিশের বিবৃতিতে বলা হয়, কিছু সময় পরে ২২ বছর বয়সী এক নারী ঘটনাস্থলে উপস্থিত হন। তিনি নিষিদ্ধ ঘোষিত একটি সংগঠনের (Palestine Action) পক্ষে সমর্থনসূচক সামগ্রী (একটি প্ল্যাকার্ড) প্রদর্শনের অভিযোগে সন্ত্রাসবাদ আইন ২০০০-এর ধারা ১৩ অনুযায়ী গ্রেফতার হন।’\nডিফেন্ড আওয়ার জুরিসের দাবি, যে ভবনটিকে লক্ষ্য করে এই বিক্ষোভ চালানো হয়েছে, সেটি একটি বীমা প্রতিষ্ঠানের ব্যবহৃত অফিস। সংগঠনটির অভিযোগ, ওই বীমা প্রতিষ্ঠানটি ইসরাইলি প্রতিরক্ষা কোম্পানি এলবিট সিস্টেমস-এর ব্রিটিশ শাখাকে বিভিন্ন সেবা দিয়ে থাকে।\nথুনবার্গকে গ্রেফতারের ঘটনাটি ঘিরে যুক্তরাজ্যে মতপ্রকাশের স্বাধীনতা, বিক্ষোভের অধিকার এবং সন্ত্রাসবিরোধী আইনের প্রয়োগ নিয়ে নতুন করে বিতর্ক তৈরি হয়েছে।",
    "scraped_at": "2025-12-24T23:25:01"
  },
  {
    "url": "https://www.jugantor.com/country-news/1044225",
    "title": "ফোনে ডেকে নিয়ে নারী দিয়ে মব সৃষ্টি, ছিনতাই",
    "publication_date": "2025-12-23T19:12:02+06:00",
    "keywords": "",
    "body": "পিরোজপুরের মঠবাড়িয়ায় মোবাইল ফোনে ডেকে নিয়ে নারী দিয়ে মব সৃষ্টি করে হামলা ও টাকা ছিনতাই করেছে চিহ্নিত কয়েকজন সন্ত্রাসী। এ ঘটনায় আহত সঞ্জয় কুমার মিত্র (৪১) মঠবাড়িয়া থানায় সোমবার রাতে অভিযোগ করেছেন।\nঅভিযোগে জানা যায়, উপজেলার খেজুরবাড়িয়া গ্রামের সুভাষ মিত্রের ছেলে সঞ্জয় কুমার মিত্রর সঙ্গে মোবাইল ফোনে মো. রাজু নামে এক যুবকের পরিচয় হয়। গত শনিবার (২১ ডিসেম্বর) সন্ধ্যা সাড়ে ৬টার দিকে রাজু তাকে সোনাখালী এলাকায় দেখা করার জন্য আসতে বলেন। তিনি সোনাখালী যাওয়ার পথে পাঁচশতকুড়া এলাকায় পৌঁছালে পূর্বপরিকল্পিতভাবে মো. রাজু, রুপা আক্তার, সাদিয়া আক্তারসহ অজ্ঞাতনামা আরও ২-৩ জন তাকে আটক করে। এরপর তারা তাকে এলোপাতাড়ি হামলা করে মারাত্মক জখম করে।\nএ সময় তার পকেটে থাকা নগদ ২ হাজার টাকা, একটি ভিভো মোবাইল চার্জারসহ অন্যান্য মালামাল ছিনিয়ে নেয়। এ সময় সঞ্জয় মিত্রের চিৎকারে আশপাশের লোকজন এগিয়ে এলে অভিযুক্তরা ঘটনাস্থল থেকে পালিয়ে যায়। পরে এ ঘটনায় সোমবার রাতে আহত সঞ্জয় মঠবাড়িয়া থানায় অভিযোগ করেন।\nমঠবাড়িয়া থানার ওসি জানান, লিখিত অভিযোগ গ্রহণ করা হয়েছে। বিষয়টি তদন্ত করে আইনানুগ ব্যবস্থা নেওয়া হবে।",
    "scraped_at": "2025-12-24T23:25:02"
  },
  {
    "url": "https://www.jugantor.com/country-news/1044224",
    "title": "বেনাপোল বন্দরের শেডে বহু বছরের পুরাতন রাসায়নিক, বিপদের শঙ্কা",
    "publication_date": "2025-12-23T19:11:08+06:00",
    "keywords": "বেনাপোল স্থলবন্দর",
    "body": "বেনাপোল স্থলবন্দর দীর্ঘদিন ধরে ব্যবহৃত কেমিক্যাল শেডগুলোতে জমে থাকা বহুবছরের পুরাতন ও মেয়াদোত্তীর্ণ রাসায়নিক পণ্য নিরাপত্তার জন্য বড় হুমকি হিসেবে দাঁড়িয়েছে।\nবন্দরের সূত্রে জানা যায়, সঠিক তত্ত্বাবধান ও স্টোরেজ ব্যবস্থা না থাকায় অগ্নি দুর্ঘটনার সম্ভাবনা এবং রাসায়নিক বিক্রিয়াজনিত স্বাস্থ্যঝুঁকি বাড়ছে।\nব্যবসায়ীরা বলনে, পুরনো কেমিক্যালের কারণে অগ্নি ও বিস্ফোরণের ঝুঁকি, বায়ু দূষণ ও শ্বাসতন্ত্রের রোগ, মাটি ও জলের দূষণ এবং ব্যবসায়িক ও অর্থনৈতিক ক্ষতির আশঙ্কা রয়েছে। তাছাড়া, কোনো দুর্ঘটনা ঘটলে শেড ও পণ্যের সম্পূর্ণ ক্ষতি হতে পারে, যার প্রভাব সরাসরি ব্যবসায়ীদের ওপর পড়ে।\nএই পরিস্থিতি মোকাবিলার জন্য বন্দর পরিচালক (ট্রাফিক) ও উপসচিব শামীম হোসেন বুধবার (১৭ ডিসেম্বর) সাতটি কঠোর নির্দেশনা জারি করেছেন।\nবেনাপোল বন্দরের পরিচালক শামীম হোসেন বলেন, শেডগুলোতে জমে থাকা পুরনো কেমিক্যাল অগ্নিঝুঁকি ও নিরাপত্তার জন্য বড় হুমকি। সাতটি নির্দেশনা জারি করা হলেও, ব্যবসায়ীদের নিরাপত্তা নিশ্চিত করতে আরও সচেতনতা ও নিয়মিত তদারকি অপরিহার্য।\nগুদাম মালিক ভুট্টো আহমেদ বলেন, পুরাতন কেমিক্যাল দুর্ঘটনার ঝুঁকি বাড়াচ্ছে। দ্রুত অপসারণ ও সঠিক ব্যবস্থাপনা জরুরি। আমরা বন্দরের উদ্যোগকে স্বাগত জানাই।\nআরএক ব্যবসায়ী রোহান হোসেন মন্তব্য করেন, নিরাপত্তা ব্যবস্থা জোরদার হলেও শেডের অগ্নি ঝুঁকি এখনও বিদ্যমান। ব্যবসায়িক কার্যক্রম নিরাপদ রাখতে নিয়মিত তদারকি এবং সতর্কতা অপরিহার্য।\nবন্দর ও ব্যবসায়ীরা আশা করছেন, নতুন নির্দেশনা কার্যকর হলে কেমিক্যাল শেডের ঝুঁকি কমানো সম্ভব হবে এবং বন্দরের নিরাপত্তা ও ব্যবসায়িক পরিবেশ আরও উন্নত হবে।",
    "scraped_at": "2025-12-24T23:25:03"
  },
  {
    "url": "https://www.jugantor.com/country-news/1044223",
    "title": "আরাকান আর্মির হাতে শিশুসহ ৬ জেলে আটক",
    "publication_date": "2025-12-23T19:10:09+06:00",
    "keywords": "",
    "body": "সেন্টমার্টিন সংলগ্ন বঙ্গোপসাগরে মাছ শিকারের সময় মিয়ানমার সশস্ত্র বিদ্রোহী গোষ্ঠী আরাকান আর্মি ১টি মাছ শিকারের ট্রলারসহ ফের ৬ জন জেলেকে ধরে নিয়ে গেছে বলে জানা গেছে। তাদের মধ্যে ১ শিশুসহ ৫ জন বাংলাদেশি ও ১ জন রোহিঙ্গা জেলে রয়েছেন।\nতারা হলেন, সেন্টমার্টিনের মাঝের পাড়ার ৪নং ওয়ার্ডের বাসিন্দা আবুল বশরের ছেলে নুর মোহাম্মদ, মোহাম্মদ হোছনের ছেলে মোহাম্মদ নুর, নুরুল ইসলামের ছেলে নুরুল আলম, টেকনাফ বাহার ছড়া শামলাপুর এলাকার বাইন্না পাড়ার লাল মিয়ার ছেলে হাবিবউল্লাহ, হাবিবউল্লাহর ছেলে মোহাম্মদ ইব্রাহীম (১০) ও অপর জন রোহিঙ্গা; তার নাম ঠিকানা জানা যায়নি।\nমঙ্গলবার (২৩ ডিসেম্বর) দুপুরে গ্লোবাল আরাকান নেটওয়ার্ক নামের একটি অনলাইনের মাধ্যমে বিষয়টি নিশ্চিত হওয়া গেছে।\nতারা সেখানে উল্লেখ করেছেন, মিয়ানমারের জলসীমা অতিক্রম করে বাংলাদেশের একটি বোট মিয়ানমার সীমান্তে মাছ শিকার করছিল। এমন সময় মিয়ানমারের আরাকান আর্মির আইনে তারা সমুদ্র সীমা অতিক্রম করার দায়ে তাদের ২২ ডিসেম্বর ভোরে আটক করেন।\nতারা আরও জানান, আটক জেলেদের মিয়ানমারের আরাকান আর্মির কোস্টাল আইন অনুসারে আইনি ব্যবস্থা নেওয়া হবে।\nটেকনাফ উপজেলা নির্বাহী অফিসার মো. ইমামুল হাফিজ নাদিম জানান, বিষয়টি শুনে কোস্টগার্ডসহ বিভিন্ন বাহিনীর সঙ্গে যোগাযোগ করেছি। তারা বাংলাদেশের জলসীমা অতিক্রম করেছে কি না তা খবর নিচ্ছি।",
    "scraped_at": "2025-12-24T23:25:04"
  },
  {
    "url": "https://www.jugantor.com/country-news/1044222",
    "title": "টঙ্গীতে অর্ধশতাধিক শ্রমিক অসুস্থ, কারখানা ছুটি ঘোষণা",
    "publication_date": "2025-12-23T19:08:14+06:00",
    "keywords": "গাজীপুর",
    "body": "গাজীপুরের টঙ্গী শিল্পাঞ্চলের তিলারগাতি এলাকায় কনসেপ্ট নিটিং লিমিটেড নামক কারখানায় হঠাৎ অর্ধশতাধিক শ্রমিক অসুস্থ হয়ে পড়েছেন। পরিস্থিতি নিয়ন্ত্রণে কারখানাটির ছুটি ঘোষণা করেছেন কর্তৃপক্ষ।\nমঙ্গলবার (২৩ ডিসেম্বর) দুপুর ১২টার দিকে টঙ্গী পশ্চিম থানাধীন বড় দেওড়ার তিলারগাতি এলাকায় কনসেপ্ট নিটিং লিমিটেড নামক কারখানায় এ ঘটনা ঘটে।\nস্থানীয় সূত্র জানায়, কনসেপ্ট নিটিং লিমিটেড কারখানার তৃতীয় তলায় হঠাৎ কয়েকজন শ্রমিক অসুস্থ হয়ে পড়ে। এ খবরে আরও শ্রমিক অসুস্থ হয়ে পড়লে পর্যায়ক্রমে ৪০-৫০ জনকে হাসপাতালে নেওয়া হয়। শ্রমিকদেরকে চিকিৎসার জন্য টঙ্গীর গুটিয়া ইন্টারন্যাশনাল মেডিকেল কলেজ হাসপাতালে প্রেরণ করা হয়। চিকিৎসকদের ধারণা শ্রমিকরা প্যানিক অ্যাটাকে আক্রান্ত হয়েছে। অসুস্থতার খবর ছড়িয়ে পড়লে কারখানা কর্তৃপক্ষ আজকের জন্য ছুটি ঘোষণা করেন।\nকনসেপ্ট নিটিং লিমিটেডের প্রশাসনিক কর্মকর্তা সাজ্জাদুর রহমান বলেন, প্যানিক অ্যাটাকে ৩০-৩৫ জন শ্রমিক অসুস্থ হয়েছে। আজ কারখানা ছুটি দেওয়া হয়েছে।\nটঙ্গী পশ্চিম থানার ওসি শাহিন খান যুগান্তরকে বলেন, কনসেপ্ট গার্মেন্টসে অর্ধশতাধিক শ্রমিক অসুস্থ হয়েছে। তবে কেন অসুস্থ হলো তা খতিয়ে দেখা হচ্ছে।",
    "scraped_at": "2025-12-24T23:25:05"
  },
  {
    "url": "https://www.jugantor.com/country-news/1044221",
    "title": "রাজবাড়ীতে দুপক্ষের সংঘর্ষে যুবক নিহত",
    "publication_date": "2025-12-23T19:06:25+06:00",
    "keywords": "",
    "body": "রাজবাড়ীর বালিয়াকান্দিতে জমির আইল নিয়ে ভাইয়ের মধ্যে সংঘর্ষের ঘটনায় হাবিব শেখ (৪২) নামে ১ জনের মৃত্যু হয়েছে। এ ঘটনায় গুরুতর আহত হয়েছে আরও ৪ জন। তাদেরকে আহত অবস্থায় হাসপাতালে ভর্তি হয়েছে।\nমঙ্গলবার সকাল ১০টার দিকে বালিয়াকান্দির নবাবপুর ইউনিয়নের ব্যাঙডুবি বিলের মধ্যে এ সংঘর্ষের ঘটনা ঘটে।\nনিহত হাবিব শেখ বালিয়াকান্দি উপজেলার নবাবপুর ইউনিয়নের বনগ্রামের লিয়াকত শেখের ছেলে।\nগুরুতর আহতরা হলেন-একই গ্রামের মনজু শেখের ছেলে শরিফুল শেখ (৩৫), টোকন শেখ (৩২), আবেদ আলী শেখের ছেলে জামাল উদ্দিন শেখ (৬০) ও রাকিব শেখ (২৭)।\nবালিয়াকান্দি উপজেলা স্বাস্থ্য কমপ্লেক্স হাসপাতালে চিকিৎসাধীন শরিফুল শেখ জানান, নিহত হাবিব শেখ আমার পাওয়ার টিলার চালাচ্ছিল এ সময় জমির আইল নিয়ে চাচাতো ভাই জামাল উদ্দিন শেখের সাথে কথা কাটাকাটি হয়। তখন আমার ও আমার ভাই টোকন শেখকে মারপিট করে চাচাতো ভাই জামাল ও রাকিব। তখন হাবিব এগিয়ে এসে মারপিট ঠেকাতে গেলে মাটিতে পড়ে যান।পরে তাকে হাসপাতালে নিয়ে  গেলে সেখানকার কর্তব্যরত চিকিৎসক তাকে মৃত ঘোষণা করেন।\nবালিয়াকান্দি উপজেলা স্বাস্থ্য ও পরিবার পরিকল্পনা কর্মকর্তা ডা. মো. ফারুক হোসেন বলেন, হাসপাতালে হাবিব শেখকে আনার আগেই তার মৃত্যু হয়। তবে মৃত্যুর সঠিক কারণ এখনই বলা সম্ভব হচ্ছে না।\nবালিয়াকান্দি থানার ওসি মো. আবদুর রব তালুকদার যুগান্তরকে বলেন, জমি-জমা সংক্রান্ত বিরোধের জেরে এক কৃষকের মৃত্যু হয়েছে। এ সময় ৪ জন গুরুতর আহত হয়েছেন। এ ঘটনায় আইনগত ব্যবস্থা প্রক্রিয়াধীন রয়েছে।",
    "scraped_at": "2025-12-24T23:25:07"
  },
  {
    "url": "https://www.jugantor.com/cricket/1044220",
    "title": "আমির বিপিএলে সেরা পারফরম্যান্সই দেবেন, আশাবাদী ইবাদত হোসেন",
    "publication_date": "2025-12-23T19:01:02+06:00",
    "keywords": "মোহাম্মদ আমির,বিপিএল ২০২৬",
    "body": "এবারের বাংলাদেশ প্রিমিয়ার লিগে (বিপিএল) সিলেট টাইটান্সের জার্সিতে খেলতে যাচ্ছেন পাকিস্তানের অভিজ্ঞ পেসার মোহাম্মদ আমির। তাকে দলে পেয়ে দারুণ আশাবাদী সিলেটের পেসার ইবাদত হোসেন। তার বিশ্বাস, আমির দলের জন্য বড় ভূমিকা রাখবেন।\nবিপিএলের নিলামের আগেই প্রতিটি ফ্র্যাঞ্চাইজি দুজন করে বিদেশি ক্রিকেটার সরাসরি দলে নেওয়ার সুযোগ পায়। সেই সুযোগ কাজে লাগিয়ে সিলেট টাইটান্স আগেভাগেই আমিরকে দলে ভেড়ায়। টুর্নামেন্ট শুরুর আগেই দলের অনুশীলনে যোগ দেন এই পাকিস্তানি তারকা।\nআমিরকে নিয়ে উচ্ছ্বাস প্রকাশ করে ইবাদত বলেন, দলের কাছ থেকে নেওয়ার চেয়ে আমিরের দেওয়ারই বেশি কিছু আছে। টি-টোয়েন্টি ক্রিকেটে তার বিপুল অভিজ্ঞতা এবং প্রায় ৪০০ উইকেটের ঝুলি দলের জন্য বড় সম্পদ হবে বলে মনে করেন তিনি। আমির তার সেরা পারফরম্যান্সই দেবেন—এমন প্রত্যাশাও ব্যক্ত করেন ইবাদত।\nদলের সামগ্রিক কম্বিনেশন নিয়েও সন্তুষ্ট এই পেসার। তার মতে, আমিরের সঙ্গে খালেদ আহমেদ, শহিদুল ইসলাম ও রেজাউর রহমান রাজা যুক্ত হওয়ায় সিলেটের বোলিং আক্রমণ বেশ শক্তিশালী হয়ে উঠেছে।\nআরও পড়ুনআরও পড়ুনসিরিজের মাঝে অতিরিক্ত মদ্যপানের অভিযোগ, সমালোচনার মুখে ইংল্যান্ড\nইবাদতের ভাষ্য, দেশি-বিদেশি ক্রিকেটারদের সমন্বয়ে সিলেট টাইটান্সের দলটি ভারসাম্যপূর্ণ। সিনিয়র ও জুনিয়র খেলোয়াড়দের মিশ্রণে ব্যাটিং ও বোলিং—দুটো বিভাগই প্রায় সমান শক্তিশালী। তবে বোলিং বিভাগকে সামান্য এগিয়ে রাখছেন তিনি।\nতিনি আরও বলেন, দলের প্রতিটি বোলারই পারফর্মার এবং সবাই মিলেই সিলেটকে একটি শক্তিশালী ইউনিটে পরিণত করেছে। সবাই মাঠে নিজেদের সেরাটা দিতে পারলে, আল্লাহর রহমতে শিরোপা জয়ের স্বপ্ন পূরণ হবে বলে বিশ্বাস তার।\nএবারের আসরে চ্যাম্পিয়ন হওয়ার লক্ষ্য নিয়েই মাঠে নামবে সিলেট টাইটান্স। সেই বিশ্বাস ও ইতিবাচক মানসিকতা ছড়িয়ে দিতেও ভূমিকা রাখছেন ইবাদত।\nতিনি জানান, এবারের দলের থিম—‘এবার কিন্তু অইজিবো’ (এবার হয়ে যাবে)। এই স্লোগান দলের মধ্যে ইতিবাচক শক্তি জোগাচ্ছে এবং শোনামাত্রই চ্যাম্পিয়ন হওয়ার বিশ্বাস তৈরি হয়। এই থিমকে ধারণ করেই এগিয়ে যেতে চায় সিলেট, আর আল্লাহর সহায়তায় এবার শিরোপা জয়ের আশাই দেখছে দলটি।",
    "scraped_at": "2025-12-24T23:25:08"
  },
  {
    "url": "https://www.jugantor.com/tips/1044219",
    "title": "যেসব ফ্রোজেন খাবার স্বাস্থ্যের জন্য ক্ষতিকর",
    "publication_date": "2025-12-23T18:59:52+06:00",
    "keywords": "",
    "body": "কর্মব্যস্ত জীবনে সময় বাঁচাতে অনেকেই সহজ ও দ্রুত উপায়ের দিকে ঝুঁকছেন। এর প্রভাব স্পষ্টভাবে পড়েছে আমাদের দৈনন্দিন খাদ্যাভ্যাসে। ব্যস্ততার কারণে প্রতিদিন ঘরে রান্না করা সম্ভব না হওয়ায় অনেকেই ঘরে তৈরি খাবারের পাশাপাশি বাইরে থেকে আনা প্রক্রিয়াজাত ফ্রোজেন খাবার ফ্রিজে রেখে প্রয়োজনমতো খাচ্ছেন।\nফ্রিজে খাবার সংরক্ষণ করা নিঃসন্দেহে সুবিধাজনক হলেও গবেষণায় দেখা গেছে, সব ধরনের ফ্রোজেন খাবার স্বাস্থ্যের জন্য উপকারী নয়। জনপ্রিয় এসব খাবারে সাধারণত অতিরিক্ত লবণ, চিনি ও অস্বাস্থ্যকর চর্বি থাকে, যা হৃদরোগসহ নানা দীর্ঘমেয়াদি রোগের ঝুঁকি বাড়াতে পারে। এ বিষয়ে সম্প্রতি একটি প্রতিবেদন প্রকাশ করেছে ইন্ডিয়ান এক্সপ্রেস। নিচে এমন কিছু ফ্রোজেন খাবারের কথা তুলে ধরা হলো, যেগুলো নিয়মিত খাওয়া স্বাস্থ্যের জন্য ক্ষতিকর হতে পারে—\nফ্রোজেন মাংস:ফ্রোজেন মাংস, বেকন ও সসেজে সাধারণত স্যাচুরেটেড ফ্যাট ও প্রিজারভেটিভের পরিমাণ বেশি থাকে। এসব খাবার নিয়মিত খেলে হৃদরোগের ঝুঁকি উল্লেখযোগ্যভাবে বেড়ে যায়।\nফ্রোজেন ফ্রাই ও নাগেটস: ফ্রোজেন আলুর ফ্রাই, নাগেটসসহ বিভিন্ন স্ন্যাকস আগে থেকেই ভাজা থাকে। এতে অস্বাস্থ্যকর চর্বি ও লবণের পরিমাণ বেশি এবং পুষ্টিগুণ কম। ফলে এগুলো খেলে অতিরিক্ত ক্যালোরি গ্রহণ হয়, যা ওজন বৃদ্ধি ও হৃদরোগের আশঙ্কা বাড়ায়।\nফ্রোজেন পিৎজা ও ফাস্ট ফুড:এসব খাবারে পরিশোধিত ময়দার ক্রাস্ট, প্রক্রিয়াজাত পনির ও চর্বিযুক্ত টপিং ব্যবহার করা হয়। নিয়মিত খাওয়ার ফলে উচ্চ ক্যালোরি, স্যাচুরেটেড ফ্যাট ও লবণের কারণে ওজন বৃদ্ধি ও বিপাকজনিত সমস্যার ঝুঁকি তৈরি হয়।\nঅন্যান্য প্রক্রিয়াজাত ফ্রোজেন খাবার:অধিকাংশ ফ্রোজেন খাবারে স্বাদ ও স্থায়িত্ব বাড়াতে অতিরিক্ত সোডিয়াম, স্যাচুরেটেড ফ্যাট ও প্রিজারভেটিভ ব্যবহার করা হয়। ঘন ঘন এসব খাবার খেলে উচ্চ রক্তচাপ, হৃদরোগের অবনতি এবং অতিরিক্ত ক্যালোরি গ্রহণের সমস্যা দেখা দিতে পারে।\nফ্রোজেন মিষ্টি ও চিনিযুক্ত খাবার:আইসক্রিম ও অন্যান্য ফ্রোজেন মিষ্টিতে পরিশোধিত চিনি ও স্যাচুরেটেড ফ্যাটের পরিমাণ বেশি থাকে। নিয়মিত খেলে রক্তে শর্করার মাত্রা বাড়ে, ক্যালোরি গ্রহণ বৃদ্ধি পায় এবং বিপাকজনিত সমস্যার ঝুঁকি দেখা দেয়।\nফ্রোজেন খাবারের ওপর অতিরিক্ত নির্ভরতা: প্রক্রিয়াজাত ফ্রোজেন খাবার যদি নিয়মিতভাবে স্বাস্থ্যকর খাবারের বিকল্প হয়ে যায়, তবে শরীরে প্রয়োজনীয় পুষ্টির ঘাটতি তৈরি হতে পারে। দীর্ঘমেয়াদে এর ফলে ওজন বৃদ্ধি, ডায়াবেটিস, হৃদরোগ ও হজমজনিত সমস্যার মতো জটিলতা দেখা দেওয়ার আশঙ্কা থাকে।",
    "scraped_at": "2025-12-24T23:25:09"
  },
  {
    "url": "https://www.jugantor.com/country-news/1044218",
    "title": "দীপুর পরিবারের পাশে মানবাধিকার প্রতিনিধি দল, ন্যায় বিচার দাবি",
    "publication_date": "2025-12-23T18:57:00+06:00",
    "keywords": "ময়মনসিংহ",
    "body": "ময়মনসিংহের ভালুকায় ধর্ম অবমাননার অভিযোগে দীপু চন্দ্র দাসকে (২৮) পিটিয়ে এবং আগুন দিয়ে হত্যার ঘটনায় নিহতের পরিবারের সঙ্গে দেখা করে শোক প্রকাশ করেছে ১৮ সদস্য বিশিষ্ট মানবাধিকার কর্মীদের একটি প্রতিনিধি দল। এ সময় তারা পরিবারের প্রতি সমবেদনা জানিয়ে রাষ্ট্র এবং সমাজের কাছে ন্যায় বিচার দাবি করেছেন।\nমঙ্গলবার দুপুর ১টায় জেলার তারাকান্দা উপজেলার মোকামিয়াকান্দা গ্রামের দীপু দাসের বাড়িতে গিয়ে পরিবারের স্বজনদের সঙ্গে সাক্ষাত করে এ দাবি জানান তারা।\nএ সময় প্রতিনিধি দলের সদস্যরা দীপু চন্দ্র দাসের স্ত্রী মেগনা রাণীর সঙ্গে কথা বলে তার পরিবারের আর্থিক অবস্থানসহ পরিবারের খোঁজ খবর নেন।\nপরে পরিবারটির যেকোনো প্রয়োজনে পাশে থাকার আশ্বাস দিয়ে জাতীয় ও আন্তর্জাতিক পর্যায়ের মানবাধিকার কর্মী মো. শহীদুল আলম সাংবাদিকদের বলেন, এ ঘটনায় আমরা মর্মাহত, দুঃখিত। আমরা ন্যায় বিচার আদায় করে ছাড়ব। সমাজের কাছে এবং সরকারের কাছে দাবি শুধু ন্যায় বিচার না, বরং এ ধরনের ঘটনা যেন আর না ঘটে সে ব্যবস্থা নিতে হবে। আমারা মনে করি দীপু চন্দ্র দাসের পরিবার ও সন্তানের ভরণপোষণের দায়িত্ব রাষ্ট্রের। তবে এই পরিবারের যেকোনো প্রয়োজনে আমরা তাদের পাশে থাকব।\nএ প্রতিনিধি দলে আরও উপস্থিত ছিলেন নাগরিক উদ্যোগের প্রধান নির্বাহী জাকির হোসেন, নারী মুক্তি কেন্দ্রের সভাপতি সীমা দত্ত, লেখক ও সংবিধান সংস্কার কমিশনের সাবেক সদস্য ফিরোজ আহমেদ, মানবাধিকার কর্মী  দীপায়ন খীসা, লেখক ও নৃবিজ্ঞানী রেহনুমা আহমেদ প্রমুখ।\nএছাড়াও জাতীয় আইন সহায়তা কেন্দ্র ব্লাস্ট, এএলআরডি, মানবাধিকার সাংস্কৃতিক ফাউন্ডেশনের প্রতিনিধিরাও উপস্থিত ছিলেন।\nগত ১৮ ডিসেম্বর রাতে ধর্ম অবমাননার অভিযোগে দীপু চন্দ্র দাসকে গণপিটুনি দিয়ে ময়মনসিংহের ভালুকার জামিরদিয়া মাস্টার বাড়ি এলাকায় হত্যা করে উত্তেজিত জনতা। পরে মহাসড়কের পাশে তার মরদেহ বিবস্ত্র করে গাছে ঝুলিয়ে আগুন জ্বালিয়ে দেয়। এ ঘটনায় নিহতের ছোট ভাই অপু দাস গত ১৯ ডিসেম্বর বাদী হয়ে অজ্ঞাত ১৫০ জনকে আসামি করে ভালুকা থানায় হত্যা মামলা দায়ের করে। ওই মামলায় র্যাব-পুলিশের সদস্যরা এ পর্যন্ত ১২ জনকে গ্রেফতার করেছে। তাদের জিজ্ঞাসাবাদের জন্যে ৩ দিন করে রিমান্ড মঞ্জুর করে আদেশ দিয়েছেন ময়মনসিংহ আদালত। মঙ্গলবার মামলাটি তদন্তের জন্য জেলা গোয়েন্দা শাখায় হস্তান্তর করা হয়।\nনিহত দিপু চন্দ্র দাস জেলার তারাকান্দা উপজেলার মোকামিয়া কান্দা গ্রামের রবি চন্দ্র দাসের ছেলে। দিপু গত দুই বছর ধরে ভালুকার জামিরদিয়া পাইওনিয়ার নিটওয়্যারস বিডি লিমিটেড কোম্পানিতে লাইন সুপারভাইজার হিসেবে কর্মরত ছিলেন।\nএদিকে গার্মেন্টস কর্মী দীপু চন্দ্র দাসকে ধর্ম অবমাননার মিথ্যা অভিযোগে পিটিয়ে এবং আগুন দিয়ে হত্যা এবং প্রথম আলো-ডেইলি স্টার, সাজেদা বেগম সাজু, ছায়ানট ও উদীচীতে ভাঙচুর, লুটপাট ও অগ্নিসংযোগের ঘটনায় বিক্ষোভ, মানববন্ধন ও প্রতিবাদ সমাবেশ অব্যাহত রয়েছে বিভিন্ন সংগঠনের।\nমঙ্গলবার বিকালে ময়মনসিংহ প্রেস ক্লাবের সামনে মানববন্ধন, সমাবেশ ও প্রতিবাদ সঙ্গীত পরিবেশন করে উদীচী শিল্পীগোষ্ঠীর শিল্পীরা। এ সময় বক্তব্য রাখেন সিপিবির জেলা সভাপতি অ্যাডভোকেট এমদাদুল হক মিল্লাত, সাধারণ সম্পাদক বাহার মজুমদার, নারী নেত্রী অধ্যাপিকা ফেরদ্দৌস আরা মাহমুদা হেলেন প্রমুখ।\nএছাড়াও দীপু দাসকে হত্যা ও মৃতদেহ পোড়ানোর সঙ্গে জড়িত সব অপরাধীদের গ্রেফতার ও দ্রুত বিচারের দাবিতে বিক্ষোভ সমাবেশ করেছে সমাজ রূপান্তর সাংস্কৃতিক সংঘ। বিকালে নগরীর ফিরোজ-জাহাঙ্গীর চত্বরে মানববন্ধনে বক্তারা দেশীয় সংস্কৃতি ও মুক্তিযুদ্ধের চেতনা লালনে সবাইকে ঐক্যবদ্ধ হওয়ার আহ্বান জানানো হয়।",
    "scraped_at": "2025-12-24T23:25:11"
  },
  {
    "url": "https://www.jugantor.com/report/1044217",
    "title": "সড়ক দুর্ঘটনায় প্রাণ হারিয়েছেন ‘কল অব ডিউটি’–এর সহনির্মাতা",
    "publication_date": "2025-12-23T18:54:23+06:00",
    "keywords": "",
    "body": "ভিডিও গেম জগতের এক কিংবদন্তি নির্মাতা ভিন্স জ্যাম্পেলা আর নেই। ৫৫ বছর বয়সে তিনি ভয়াবহ সড়ক দুর্ঘটনায় প্রাণ হারিয়েছেন। জ্যাম্পেলা ছিলেন ‘কল অব ডিউটি’ সিরিজের সহ-নির্মাতা এবং রেসপন এন্টারটেইনমেন্টের প্রতিষ্ঠাতা। ইলেকট্রনিক আর্টস (ইএ) তার মৃত্যুর বিষয়টি নিশ্চিত করেছে।\nবিবিসির প্রতিবেদনে বলা হয়েছে, গত রোববার (২১ ডিসেম্বর) লস অ্যাঞ্জেলেসের উত্তরে একটি পাহাড়ি সড়কে নিজের ফেরারি চালাতে গিয়ে গাড়িটি নিয়ন্ত্রণ হারিয়ে কংক্রিটের ব্যারিয়ারে ধাক্কা খায় এবং গাড়িতে আগুন ধরে যায়। এতে গাড়ির চালক এবং একজন যাত্রী গুরুতর আহত হন এবং ঘটনাস্থলেই মারা যান। দুর্ঘটনার ভিডিও সামাজিক মাধ্যমে ছড়িয়ে পড়েছে। তবে দুর্ঘটনার প্রকৃত কারণ এখনও তদন্তাধীন।\nআরও পড়ুনআরও পড়ুন২০২৫ সালে অনলাইনে সবচেয়ে বেশিবার সার্চ হওয়া ব্যক্তিত্ব\nইএ জানিয়েছে, ভিন্সের মৃত্যু ভিডিও গেম শিল্পের জন্য বড় ক্ষতি। তার সৃজনশীলতা এবং দৃষ্টিভঙ্গি আধুনিক গেমিংকে নতুন রূপ দিয়েছে।\nজ্যাম্পেলা ২০০২ সালে ইনফিনিটি ওয়ার্ড প্রতিষ্ঠা করেন এবং ২০০৩ সালে ‘কল অব ডিউটি’ বাজারে আসে। পরবর্তীতে বিতর্কের কারণে তিনি প্রতিষ্ঠান ছাড়েন এবং ২০১০ সালে রেসপন এন্টারটেইনমেন্ট গড়ে তোলেন, যা থেকে জন্ম নেয় ‘টাইটানফল’, ‘এপেক্স লেজেন্ডস’ ও ‘স্টার ওয়ার্স জেডাই’ সিরিজ। ২০১৭ সালে ইলেকট্রনিক আর্টস রেসপনকে অধিগ্রহণ করে এবং জ্যাম্পেলা ‘ব্যাটলফিল্ড’ ফ্র্যাঞ্চাইজিকে নতুনভাবে জনপ্রিয় করেন। চলতি বছর তার তৈরি ‘ব্যাটলফিল্ড ৬’ বিক্রিতে নতুন রেকর্ড করেছে।",
    "scraped_at": "2025-12-24T23:25:13"
  },
  {
    "url": "https://www.jugantor.com/country-news/1044216",
    "title": "সংসদ নির্বাচনের মনোনয়নপত্র নিলেন অ্যাটর্নি জেনারেল",
    "publication_date": "2025-12-23T18:53:47+06:00",
    "keywords": "ত্রয়োদশ সংসদ নির্বাচন",
    "body": "ত্রয়োদশ জাতীয় সংসদ নির্বাচনে ঝিনাইদহ-১ (শৈলকূপা) আসনে অ্যাটর্নি জেনারেল মো. আসাদুজ্জামানের পক্ষে মনোনয়নপত্র সংগ্রহ করেছেন উপজেলা বিএনপির নেতারা।\nমঙ্গলবার (২৩ ডিসেম্বর) শৈলকূপা উপজেলা নির্বাহী কর্মকর্তার (ইউএনও) কার্যালয়ে ভারপ্রাপ্ত কর্মকর্তা সহকারী কমিশনার (ভূমি) দেবাশীষ অধিকারীর কাছ থেকে মনোনয়নপত্র সংগ্রহ করা হয়।\nশৈলকূপা উপজেলা বিএনপির সভাপতি আবুল হোসেনের নেতৃত্বে বিএনপির উপজেলা ও পৌর শাখার নেতাকর্মীরা এ মনোনয়নপত্র সংগ্রহ করেন।\nএ সময় উপজেলা বিএনপির উপদেষ্টা আব্দুল বারি মোল্লা, সহ-সভাপতি খলিলুর রহমান, জেলা বিএনপির সহ-সভাপতি নজরুল জোয়ার্দ্দার, রাকিবুল ইসলাম দিপু, উপজেলা বিএনপির যুগ্ম-সাধারণ সম্পাদক বাবুল হোসেন মোল্লা, পৌর বিএনপির সাধারণ সম্পাদক সেলিম রেজা ঠান্ডুসহ বিএনপির অঙ্গ ও সহযোগী সংগঠনের অন্যান্য নেতারা উপস্থিত ছিলেন।\nবিষয়টি নিশ্চিত করে উপজেলা নির্বাহী কর্মকর্তা (ভারপ্রাপ্ত) দেবাশীষ অধিকারী জানান, মঙ্গলবার দুপুর ২টা ১৫ মিনিটের দিকে অ্যাটর্নি জেনারেল মো. আসাদুজ্জামানের পক্ষে মনোনয়নপত্র সংগ্রহ করা হয়েছে। এসময় ভোটার সিডির চালান কপিও তারা গ্রহণ করেছেন।\nঝিনাইদহ-১ (শৈলকূপা) আসনটি একটি পৌরসভা ও ১৪টি ইউনিয়ন নিয়ে গঠিত। এখানে মোট ভোটার সংখ্যা ৩ লাখ ২৫ হাজার ২৭০ জন, যার মধ্যে পুরুষ ১ লাখ ৬২ হাজার ৯৯৫ জন ও নারী ১ লাখ ৬২ হাজার ২৭৫ জন।\nত্রয়োদশ জাতীয় সংসদ নির্বাচনে এ আসনে বিএনপি ও গণঅধিকার পরিষদ এখনো কোনো প্রার্থী ঘোষণা করেনি।\nবিএনপির মনোনয়ন প্রত্যাশীদের মধ্যে রয়েছেন- দলটির সাবেক মানবাধিকার বিষয়ক সম্পাদক ও বর্তমান অ্যাটর্নি জেনারেল মো. আসাদুজ্জামান এবং জাতীয় নির্বাহী কমিটির সহ-সাংগঠনিক সম্পাদক জয়ন্ত কুমার কুণ্ডু।",
    "scraped_at": "2025-12-24T23:25:14"
  },
  {
    "url": "https://www.jugantor.com/international/1044215",
    "title": "দিল্লির পর কলকাতায় বাংলাদেশ উপহাইকমিশনের সামনে বিক্ষোভ",
    "publication_date": "2025-12-23T18:48:43+06:00",
    "keywords": "ভারত,বাংলাদেশ",
    "body": "ভারতের কেন্দ্রীয় রাজধানী নয়াদিল্লিতে বাংলাদেশ হাইকমিশনের সামনে একদল বিক্ষোভকারী নিরাপত্তা ব্যারিকেড ভেঙে ভেতরে ঢোকার চেষ্টা করেছে। মঙ্গলবার (২৩ ডিসেম্বর) দুপুর ১২টার দিকে এই ঘটনা ঘটে। পরিস্থিতি নিয়ন্ত্রণে আনতে ওই এলাকায় অতিরিক্ত নিরাপত্তা বাহিনী মোতায়েন করা হয়।\nএরপর একই দিনের দুপুরে পশ্চিমবঙ্গের রাজধানী কলকাতায় বাংলাদেশ উপহাইকমিশনের সামনেও বিক্ষোভকারীরা ব্যারিকেড ভেঙে ভেতরে ঢোকার চেষ্টা চালায়। ভারতীয় সংবাদমাধ্যম দ্য হিন্দু দেশটির সংবাদ সংস্থা পিটিআইয়ের বরাতে জানায়, বাংলাদেশে হিন্দুদের ওপর হামলার প্রতিবাদ জানাতে কয়েক শ মানুষ উপহাইকমিশনের সামনে জড়ো হয়েছিল। পরিস্থিতি সামলাতে পুলিশকে হিমশিম খেতে হয়।\nসংবাদমাধ্যমগুলোর শেয়ার করা ভিডিওতে দেখা গেছে, একদল লোক গেরুয়া রঙের পতাকা হাতে উত্তেজিত হয়ে ব্যারিকেড ভাঙার চেষ্টা করছে। এর আগের দিন সোমবার পশ্চিমবঙ্গ বিজেপির নেতা শুভেন্দু অধিকারীর নেতৃত্বে বাংলাদেশবিরোধী বিক্ষোভ অনুষ্ঠিত হয়।\nএদিকে মঙ্গলবার সকালে নয়াদিল্লিতে বাংলাদেশ হাইকমিশনের সামনে বড় ধরনের বিক্ষোভ শুরু হয়। বিক্ষোভকারীরা একাধিক নিরাপত্তা ব্যারিকেড ভেঙে হাইকমিশনের ভেতরে ঢোকার চেষ্টা করে। পরিস্থিতি উত্তপ্ত হয়ে ওঠায় আশপাশ এলাকায় নিরাপত্তা জোরদার করা হয়।\nভারতীয় সংবাদমাধ্যম এনডিটিভির প্রতিবেদনে বলা হয়, ‘বাংলাদেশে সংখ্যালঘুদের ওপর নির্যাতন’ এবং ‘ময়মনসিংহে দিপু চন্দ্র দাস নামের এক হিন্দু যুবককে পিটিয়ে হত্যার প্রতিবাদে’ এই বিক্ষোভ শুরু হয়। বিক্ষোভকারীরা ব্যারিকেড ভেঙে ভেতরে ঢোকার চেষ্টা করলে নিরাপত্তা বাহিনী তা প্রতিহত করে।\nহিন্দুত্ববাদী গোষ্ঠী বিশ্ব হিন্দু পরিষদ (ভিএইচপি) ও বজরং দলের কর্মসূচিকে কেন্দ্র করে হাইকমিশনের সামনে তিন স্তরের ব্যারিকেড স্থাপন করা হয়। সেখানে পুলিশ ও আধা সামরিক বাহিনীর সদস্য মোতায়েন ছিল। বাংলাদেশে হিন্দুদের ওপর কথিত নির্যাতন ও উপাসনালয় ভাঙচুরের নিন্দা জানিয়ে এই বিক্ষোভের ডাক দেওয়া হয়।\nপ্রত্যক্ষদর্শীরা জানান, ব্যানার ও প্ল্যাকার্ড হাতে স্লোগান দিতে দিতে অন্তত দুটি ব্যারিকেড ভেঙে ভেতরে ঢোকার চেষ্টা করে বিক্ষোভকারীরা। তবে নিরাপত্তা বাহিনীর তৎপরতায় ব্যারিকেড পুনরায় স্থাপন করা হয়। পরিস্থিতি নিয়ন্ত্রণে কয়েকজন বিক্ষোভকারীকে আটক করা হয়েছে।\nএর আগে গত ২০ ডিসেম্বর রাতেও দিল্লিতে বাংলাদেশ হাইকমিশনের গেটে বিক্ষোভ করে একদল লোক।\nএদিকে, বাংলাদেশের পররাষ্ট্র মন্ত্রণালয় আবারও ভারতের হাইকমিশনার প্রণয় ভার্মাকে তলব করেছে। মঙ্গলবার সকাল ৯টা ৪০ মিনিটে প্রণয় ভার্মা পররাষ্ট্র সচিব আসাদ আলম সিয়ামের দপ্তরে গিয়ে পাঁচ মিনিটের মধ্যে ফিরে যান।\nএর আগে ১৪ ডিসেম্বরও প্রণয় ভার্মাকে তলব করা হয়েছিল। সেসময় ভারতের ক্ষমতাচ্যুত প্রধানমন্ত্রী শেখ হাসিনার বক্তব্যে বাংলাদেশের সরকারের উদ্বেগ জানানো হয় এবং কিছু হামলাকারীর ভারতে পালানোর বিষয়ে সহযোগিতা চাওয়া হয়েছিল।\nঢাকার কূটনৈতিক সূত্র জানিয়েছে, দিল্লি, কলকাতা ও ভারতের অন্যান্য স্থানে বাংলাদেশি কূটনীতিক ও মিশনের নিরাপত্তা নিয়ে ভারতের হাইকমিশনারকে তলব করা হয়েছে।",
    "scraped_at": "2025-12-24T23:25:16"
  },
  {
    "url": "https://www.jugantor.com/islam-life/1044214",
    "title": "নারীরা জানাজায় অংশ নিতে পারবে কি?",
    "publication_date": "2025-12-23T18:42:01+06:00",
    "keywords": "জানাজা,ইসলাম,কুরআন,হাদিস,ইবাদত",
    "body": "জানাজা নামাজ মৃত মুসলমানের প্রতি সম্মান প্রদর্শন ও তার জন্য দোয়ার একটি গুরুত্বপূর্ণ ইবাদত। তবে সমাজে একটি প্রশ্ন প্রায়ই ওঠে— নারীরা কি জানাজা নামাজ আদায় করতে পারবে? এ বিষয়ে কুরআন ও  হাদিসের আলোকে সুস্পষ্ট দিকনির্দেশনা রয়েছে। নারীদের জানাজা নামাজ পড়ার শরঈ হুকুম—\n১. কুরআনের দৃষ্টিতে\nকুরআনে জানাজা নামাজ সম্পর্কে সরাসরি নারী-পুরুষের পৃথক বিধান উল্লেখ না থাকলেও, সালাত ও দোয়ার ক্ষেত্রে নারী-পুরুষ উভয়ের সাধারণ অন্তর্ভুক্তির প্রমাণ রয়েছে। আল্লাহ তাআলা বলেন—\nوَٱلَّذِينَ جَآءُو مِنۢ بَعۡدِهِمۡ يَقُولُونَ رَبَّنَا ٱغۡفِرۡ لَنَا وَلِإِخۡوَٰنِنَا ٱلَّذِينَ سَبَقُونَا بِٱلۡإِيمَٰنِ\n‘আর যারা তাদের পরে এসেছে, তারা বলে—হে আমাদের রব! আমাদেরকে ও আমাদের ঈমানদার পূর্বসূরিদের ক্ষমা করুন।’ (সুরা আল-হাশর: আয়াত ১০)\nএই আয়াতে মৃত মুমিনদের জন্য দোয়া করার বিষয়টি সাধারণভাবে এসেছে, যেখানে নারী-পুরুষ উভয়ই অন্তর্ভুক্ত।\nআরও পড়ুনমায়ের দোয়া কেন কখনো খালি ফেরে না?সন্তান জন্মদানের জন্য অন্য নারীর গর্ভ ভাড়া করা যাবে কি?দুনিয়ার সর্বোত্তম গুণের স্ত্রী কারা?\nআরও পড়ুন\n২. হাদিসের দৃষ্টিতে\n> নারীদের জানাজা নামাজে নিষেধ নেই\nইমাম বুখারি (রহ.) তার সহিহ গ্রন্থে একটি অধ্যায় শিরোনামই করেছেন—\nبَابُ صَلَاةِ النِّسَاءِ عَلَى الْجَنَائِزِ\n‘নারীদের জানাজা নামাজ আদায়ের অধ্যায়’ (বুখারি)\nএটি প্রমাণ করে যে, নারীদের জানাজা নামাজ আদায় বৈধ।\n৩. সাহাবি নারীদের আমল\nহাদিসে এসেছে—\nأَنَّ عَائِشَةَ رَضِيَ اللَّهُ عَنْهَا أُمِرَتْ أَنْ يُمَرَّ بِسَعْدِ بْنِ أَبِي وَقَّاصٍ فِي الْمَسْجِدِ فَتُصَلِّيَ عَلَيْهِ\n‘আয়েশা (রা.) নির্দেশ দিয়েছিলেন, সাদ ইবন আবি ওয়াক্কাসের (রা.) জানাজা মসজিদে আনা হোক, যাতে তিনি তার জানাজা নামাজ আদায় করতে পারেন।’\n— (সহিহ মুসলিম ২১৪২)\nএটি একটি স্পষ্ট দলিল যে নারী সাহাবিরা জানাজা নামাজ আদায় করতেন।\n৪. যে বিষয়ে সতর্কতা রয়েছে\nনারীদের কবরস্থানে যাওয়ার বিষয়ে রাসুলুল্লাহ (সা.) সতর্ক করেছেন—\nلَعَنَ اللَّهُ زَائِرَاتِ الْقُبُورِ\n‘আল্লাহ কবর জিয়ারতকারী নারীদের ওপর অভিসম্পাত করেছেন।’ (তিরমিজি ১০৫৬)\nতবে অধিকাংশ আলেম বলেন, জানাজা নামাজ পড়া এক বিষয়, আর কবরস্থানে যাওয়া ভিন্ন বিষয়। তাই জানাজা নামাজ মসজিদ বা বাড়িতে হলে নারীরা তা আদায় করতে পারবে।\nএ সম্পর্কে ইসলামিক স্কলাররা তাদের মতামত ব্যক্ত করেছেন—\n> হানাফি, শাফেয়ি, হাম্বলি মাযহাব: নারীদের জানাজা নামাজ পড়া জায়েজ। তবে ফিতনার আশঙ্কা, উচ্চস্বরে কান্না বা পর্দা লঙ্ঘনের সম্ভাবনা থাকলে নিরুৎসাহিত করা হয়েছে।\nকুরআন ও হাদিসের আলোকে স্পষ্টভাবে প্রমাণিত যে, নারীদের জানাজা নামাজ আদায় করা শরঈভাবে বৈধ। তবে ইসলাম শালীনতা, পর্দা ও পরিবেশগত সতর্কতার ওপর গুরুত্ব দিয়েছে। তাই ইসলামের সীমারেখা রক্ষা করে নারীরা জানাজা নামাজে অংশ নিতে পারবে— এটাই আহলে সুন্নাহ ওয়াল জামাতের গ্রহণযোগ্য অভিমত।",
    "scraped_at": "2025-12-24T23:25:18"
  },
  {
    "url": "https://www.jugantor.com/international/1044213",
    "title": "ভারতে নারী কালেক্টরকে ‘রিল তারকা’ বলায় ৪ শিক্ষার্থী আটক",
    "publication_date": "2025-12-23T18:36:47+06:00",
    "keywords": "ভারত",
    "body": "ভারতে এক নারী সরকারি কর্মকর্তাকে ‘রিল তারকা’ বলে মন্তব্য করায় চার কলেজশিক্ষার্থীকে আটক করা হয়েছে—এমন অভিযোগ উঠেছে। অভিযুক্ত কর্মকর্তা হলেন রাজস্থানের বারমের জেলার জেলা কালেক্টর টিনা দাবি। মাত্র ২২ বছর বয়সে প্রথম চেষ্টাতেই ইউপিএসসি সিভিল সার্ভিস পরীক্ষায় উত্তীর্ণ হয়ে আইএএস কর্মকর্তা হওয়া টিনা দাবি ভারতজুড়ে আলোচিত একটি নাম।\nএনডিটিভির প্রতিবেদনে বলা হয়, গত শনিবার বারমেরের মহারানা ভূপাল কলেজ (এমবিসি) গার্লস কলেজের বাইরে পরীক্ষার ফি বাড়ানোর প্রতিবাদে বিক্ষোভ করছিলেন শিক্ষার্থীরা। এ সময় নিজেদের দাবিদাওয়া জানাতে জেলা কালেক্টরের সঙ্গে দেখা করতে চান তারা।\nশিক্ষার্থীদের ভাষ্য অনুযায়ী, সেখানে উপস্থিত এক কর্মকর্তা তাদের উদ্দেশে বলেন, জেলা কালেক্টর টিনা দাবি তাদের ‘রোল মডেল’। তবে এই বক্তব্যে আপত্তি জানান বিজেপি-সমর্থিত ছাত্রসংগঠন অখিল ভারতীয় বিদ্যার্থী পরিষদ (এবিভিপি)-এর সঙ্গে যুক্ত কয়েকজন শিক্ষার্থী। এতে পরিস্থিতি দ্রুত উত্তপ্ত হয়ে ওঠে।\nবিক্ষোভকারী শিক্ষার্থীরা বলেন, ‘কালেক্টর কোনো রোল মডেল নন। তিনি যদি সত্যিই রোল মডেল হতেন, তাহলে শিক্ষার্থীদের দাবি শুনতে এখানে আসতেন। তিনি একজন রিল স্টার—সব জায়গায় গিয়ে রিল বানান। কিন্তু আমাদের সমস্যার দিকে কোনো নজর দেন না।’\nশিক্ষার্থীদের অভিযোগ, অবস্থান কর্মসূচি শেষ হওয়ার পর পুলিশ চারজন শিক্ষার্থীকে আটক করে। এর প্রতিবাদে পরে বহু শিক্ষার্থী থানার সামনে জড়ো হন এবং আটক শিক্ষার্থীদের মুক্তির দাবি জানান।\nতবে এই অভিযোগ অস্বীকার করেছেন জ্যেষ্ঠ পুলিশ কর্মকর্তা মনোজ কুমার। তিনি এনডিটিভিকে বলেন, ‘পুলিশ কাউকেই আটক বা গ্রেফতার করেনি। কোনো শিক্ষার্থীর সঙ্গে, বিশেষ করে কোনো মেয়ের সঙ্গে, অসদাচরণও করা হয়নি। পরিস্থিতি শান্ত রাখতে চারজন ছেলেকে থানায় আনা হয়েছিল। পরে তাঁদের চলে যেতে বলা হয়। এরপর শিক্ষার্থীরা থানার সামনে জড়ো হয়ে প্রশাসনের কাছে ক্ষমা চাওয়ার দাবি জানায়। ঊর্ধ্বতন কর্মকর্তারা এসে কথা বলার পর কিছুক্ষণ পর তারা সরে যায়।’\nজেলা কালেক্টর টিনা দাবিও শিক্ষার্থী আটকের অভিযোগ প্রত্যাখ্যান করেছেন। এনডিটিভিকে দেওয়া এক লিখিত বিবৃতিতে তিনি বলেন, ‘কাউকেই গ্রেফতার বা আটক করা হয়নি। ফি বাড়ানোর বিষয়টি সমাধান হয়ে যাওয়ার পরও কয়েকজন শিক্ষার্থী রাস্তা অবরোধ করে বিশৃঙ্খলা তৈরির চেষ্টা করছিল। আমার অধস্তন কর্মকর্তারা কথা বলা ও পরিস্থিতি শান্ত করার জন্য তাদের থানায় নিয়ে যান। প্রায় দুই ঘণ্টা পর তারা চলে যায়। এরপর আর কোনো সমস্যা ছিল না।’\nতিনি আরও দাবি করেন, ‘বিষয়টি এখন কেবল সামাজিক যোগাযোগমাধ্যমেই সীমাবদ্ধ। সেখানে যা ছড়ানো হচ্ছে, তা মূলত বদনাম করা ও সস্তা প্রচারের চেষ্টা।’\nএই বক্তব্যের পর টিনা দাবিকে ঘিরে সমালোচনা আরও জোরালো হয়। রাজ্যসভার সদস্য প্রিয়াঙ্কা চতুর্বেদীসহ বিভিন্ন মহল থেকে তার বিরুদ্ধে ক্ষোভ প্রকাশ করা হয়।\nসামাজিক যোগাযোগমাধ্যম এক্সে দেওয়া এক পোস্টে প্রিয়াঙ্কা চতুর্বেদী লেখেন, ‘ভারতে আমলাদের অসহিষ্ণু আচরণের এটি আরেকটি উদাহরণ। দুর্নীতি ও ক্ষমতার দম্ভের সঙ্গে এখন যুক্ত হয়েছে অসহিষ্ণুতা। অথচ এরপরও তারা কার্যকর জবাবদিহির বাইরে থেকে যান।’\nএদিকে বিজেপি-সমর্থিত ছাত্রসংগঠন অখিল ভারতীয় বিদ্যার্থী পরিষদ (এবিভিপি) জানিয়েছে, মত প্রকাশের কারণে শিক্ষার্থীদের ‘গ্রেফতার’ করা অত্যন্ত নিন্দনীয় এবং এটি গণতান্ত্রিক মূল্যবোধের ওপর সরাসরি আঘাত।\nএক্সে দেওয়া এক বিবৃতিতে সংগঠনটি প্রশ্ন তোলে, ‘মত প্রকাশ কবে থেকে অপরাধ হয়ে গেল?’\nবিবৃতিতে আরও বলা হয়, ‘এই দমনমূলক পদক্ষেপের তীব্র নিন্দা জানাচ্ছে এবিভিপি এবং গণতান্ত্রিক অধিকার রক্ষায় শিক্ষার্থীদের পাশে দৃঢ়ভাবে দাঁড়াচ্ছে।’",
    "scraped_at": "2025-12-24T23:25:19"
  },
  {
    "url": "https://www.jugantor.com/country-news/1044212",
    "title": "বিয়ে করেও সংসার করা হলো না রাজনের",
    "publication_date": "2025-12-23T18:33:47+06:00",
    "keywords": "হবিগঞ্জ",
    "body": "বিয়ে করেও সংসার করা হলো না হবিগঞ্জের যুবক আব্দুল মোহিত রাজনের। রোববার (২১ ডিসেম্বর) স্থানীয় সময় দুপুরে সৌদি আরবের রিয়াদের ইয়াসমিন এলাকায় রাস্তা পারাপারের সময় দ্রুতগতির একটি লরির চাপায় ঘটনাস্থলেই তিনি মারা যান।\nনিহত রাজন (৩০) হবিগঞ্জ সদর উপজেলার গোপায়া ইউনিয়নের আনন্দপুর গ্রামের নূর মিয়ার ছেলে।\nজানা গেছে, মেহেদির রং মোছার আগে বিয়ের এক মাসের মাথায় নববিবাহিতা স্ত্রীকে রেখে জীবিকার তাগিদে চলে যান সৌদি আরবে। থাকতেন রিয়াদে। সেখানে সড়ক দুর্ঘটনায় নিহত হয়েছেন রাজন (৩০)। দুর্ঘটনার পরই পুলিশ লরিচালককে গ্রেফতার করেছে।\nবিষয়টি নিশ্চিত করে গোপায়া ইউপি চেয়ারম্যান মো. আব্দুল মন্নান জানান, খবর পেয়ে তিনি সোমবার তাদের বাড়িতে গিয়েছেন। তার সহকর্মী ব্রাহ্মণবাড়িয়ার একজন লাশ দেশে আনার উদ্যোগ নিয়েছেন। বিষয়টি আমি প্রশাসনকে অবগত করব।\nতিনি বলেন, ২০২৪ সালের জুলাই মাসে রাজন বিয়ে করেছিলেন। বিয়ের এক মাস পরই ২১ আগস্ট জীবিকার সন্ধানে তিনি সৌদি আরবে চলে যান।\nসদর উপজেলা নির্বাহী কর্মকর্তা ফাতেমা তুজ জোহরা সানিয়া বলেন, বিষয়টি সম্পর্কে আমি অবগত নই। তবে আমি খোঁজ নিয়ে দেখব। যদি এমন হয় তবে আমাদের তরফ থেকে সব ধরনের সহযোগিতা করা হবে।",
    "scraped_at": "2025-12-24T23:25:20"
  },
  {
    "url": "https://www.jugantor.com/country-news/1044211",
    "title": "রেজা কিবরিয়ার আসনে মনোনয়ন ফরম নিলেন বিএনপির সাবেক এমপি",
    "publication_date": "2025-12-23T18:31:53+06:00",
    "keywords": "বিএনপি,নবীগঞ্জ",
    "body": "আসন্ন ত্রয়োদশ জাতীয় সংসদ নির্বাচনে হবিগঞ্জ-১ (নবীগঞ্জ-বাহুবল) আসনে ধানের শীষের মনোনীত প্রার্থী ড. রেজা কিবরিয়ার বিপরীতে প্রার্থী হওয়ার ঘোষণা দিয়েছেন বিএনপির সাবেক সংসদ সদস্য শেখ সুজাত মিয়া।\nমঙ্গলবার (২৩ ডিসেম্বর) আনুষ্ঠানিকভাবে স্বতন্ত্র প্রার্থী হিসাবে মনোনয়ন ফরম সংগ্রহ করেছেন তিনি।\nএর আগে কয়েকদিন ধরে তিনি প্রচারণা চালান এবং বিএনপির মনোনয়ন রিভিউ চেয়ে মিছিল মিটিং করেন। তবে কেন্দ্রের কোনো সাড়া না পেয়ে বিদ্রোহী প্রার্থী হয়েছেন শেখ সুজাত মিয়া।\nরোববার বিএনপির মনোনীত প্রার্থী ড. রেজা কিবরিয়ার পক্ষে নবীগঞ্জ উপজেলা নির্বাহী কর্মকর্তা (ইউএনও) মো. রুহুল আমীনের কাছ থেকে মনোনয়নপত্র সংগ্রহ করেন তার গ্রামের নেতা রাসেল আহমদ ও শাহ আজাদ আলী সুমন।\nএছাড়া মনোনয়ন ফরম সংগ্রহ করেছেন জাতীয় পার্টির কেন্দ্রীয় সহ-সভাপতি ও সাবেক সংসদ সদস্য এম. এ মুনিম চৌধুরী বাবু, বাংলাদেশ জাসদের কেন্দ্রীয় গণমাধ্যম সম্পাদক কাজী তোফায়েল আহমদ।\nনবীগঞ্জ উপজেলা বিএনপির সাবেক যুগ্ম আহ্বায়ক আব্দুল বারিক রনি বলেন, তৃণমূলের নেতা সাবেক সংসদ সদস্য শেখ সুজাত মিয়া। তাকে যথাযথ মূল্যায়ন করেনি দল। তিনি দলের জন্য দীর্ঘ ৩০ ধরে কাজ করছেন। এ অঞ্চলের বিএনপি নেতাকর্মীদের সংগঠিত করেছেন। আমরা রিভিউ আবেদন করে কোনো সাড়া পাইনি।\nতিনি বলেন, ১৭ বছরে যে নেতাকে দেখি নাই, তাকে টিকিট দিয়ে দল আমাদের প্রতি অবিচার করেছে।\nনবীগঞ্জ উপজেলা বিএনপির সিনিয়র সহ-সভাপতি মো. বায়তুল্লাহ মিয়া বলেন, দীর্ঘ ১৬ বছর স্বৈরশাসনের পর এবার দেশে গণতন্ত্র প্রতিষ্ঠার সুযোগ এসেছে। এ লক্ষ্যেই বিএনপির ভারপ্রাপ্ত চেয়ারম্যান রাষ্ট্রকাঠামো গঠনের যে পরিকল্পনা দিয়েছেন, তা বাস্তবায়নে সবাইকে ঐক্যবদ্ধ থাকতে হবে। দলের সিদ্ধান্তের বাইরে গিয়ে যারা প্রার্থী হচ্ছেন, তারা গণতন্ত্র প্রতিষ্ঠায় বিশ্বাসী নন বলেই আমরা মনে করি। ধানের শীষের বিজয় নিশ্চিত করতে এসব ‘গলার কাঁটা’ দূর করা জরুরি।\nহবিগঞ্জ জেলা বিএনপির যুগ্ম আহ্বায়ক ও সাবেক এমপি শেখ সুজাত মিয়া বলেন, আমি দলের কাছে বারবার রিভিউ আবেদন করে কোনো সাড়া পাইনি। তাই তৃণমূল নেতাকর্মীর চাপে স্বতন্ত্র প্রার্থী হিসাবে মনোনয়ন ফরম সংগ্রহ করেছি। আমি আশাবাদী নির্বাচনে বিজয়ী হবো, ইনশাআল্লাহ।\nনবীগঞ্জ উপজেলা নির্বাহী কর্মকর্তা (ইউএনও) মো. রুহুল আমীন বলেন, ৪ প্রার্থী মনোনয়ন ফরম সংগ্রহ করেছেন।\nজানা গেছে, ত্রয়োদশ জাতীয় সংসদ নির্বাচনে নবীগঞ্জ ও বাহুবল উপজেলা নিয়ে গঠিত হবিগঞ্জ-১ আসনে মোট ভোটার ৪ লাখ ৬১ হাজার ২৮৯ জন। এরমধ্যে পুরুষ ভোটার ২ লাখ ৩৩ হাজার, নারী ২ লাখ ২৮ হাজার ২৬৮ এবং তৃতীয় লিঙ্গের ৫ জন।",
    "scraped_at": "2025-12-24T23:25:22"
  },
  {
    "url": "https://www.jugantor.com/country-news/1044210",
    "title": "নিরীহ সমালোচনাকারীকে হয়রানি করা যাবে না: হেফাজত",
    "publication_date": "2025-12-23T18:31:22+06:00",
    "keywords": "হেফাজতে ইসলাম,চট্টগ্রাম,হাটহাজারী",
    "body": "প্রথম আলো-ডেইলি স্টার কার্যালয়ে হামলার অভিযোগে কোনো নিরীহ সমালোচনাকারীকে গ্রেফতার বা নির্যাতন করা যাবে না জানিয়ে কড়া বিবৃতি দিয়েছেন হেফাজতে ইসলাম বাংলাদেশের আমির মুহিব্বুল্লাহ বাবুনগরী ও সাজেদুর রহমান।\nমঙ্গলবার (২৩ ডিসেম্বর) বিকাল সাড়ে ৪টার দিকে সংগঠনটির যুগ্ম মহাসচিব মাওলানা আজিজুল হক ইসলামাবাদী প্রেরিত এক যৌথ বিবৃতিতে তারা বলেন, প্রথম আলো-ডেইলি স্টারের বিরুদ্ধে প্রতিবাদের ভাষা সহিংস হওয়া আমরা সমর্থন করি না।\nহেফাজত নেতারা বলেন, পত্রিকা দুটিতে হামলার অভিযোগে কোনো নিরীহ সমালোচনাকারীকে গ্রেফতার কিংবা তুলে নিয়ে হয়রানি বা নির্যাতন করা যাবে না। গ্রেফতার ব্যক্তিদের মধ্যে যারা নিরীহ সমালোচনাকারী, তাদের অবিলম্বে মুক্তি দিতে হবে। অন্যথায় পত্রিকা দুটির ওপর বাংলাদেশপন্থি ছাত্র-জনতার ক্ষোভ বাড়বে বৈ কমবে না।\nএছাড়া প্রধান উপদেষ্টার প্রেস বিজ্ঞপ্তিতে গ্রেফতার ব্যক্তিদের মধ্যে শুধু একজনের পরিচয়ে তার প্রাক্তন শিক্ষাপ্রতিষ্ঠান তথা মাদরাসার নাম উল্লেখ করা হয়েছে। এটা উদ্দেশ্যপ্রণোদিত বলে দাবি করে হেফাজত।",
    "scraped_at": "2025-12-24T23:25:23"
  },
  {
    "url": "https://www.jugantor.com/country-news/1044209",
    "title": "নিজাম হাজারীসহ ৭১ আ.লীগ নেতার বিরুদ্ধে পরোয়ানা",
    "publication_date": "2025-12-23T18:31:16+06:00",
    "keywords": "ফেনী",
    "body": "ফেনীর মহিপালে বৈষম্যবিরোধী ছাত্র-জনতার আন্দোলনে টমটম চালক মো. সবুজ হত্যা মামলায় সাবেক সংসদ সদস্য ও জেলা আওয়ামী লীগের সাধারণ সম্পাদক নিজাম উদ্দিন হাজারীসহ পলাতক ৭১ আসামির বিরুদ্ধে গ্রেফতারি পরোয়ানা জারি করেছেন আদালত।\nসোমবার বিকালে ফেনী সদর আমলি আদালতের বিচারক জ্যেষ্ঠ বিচারিক হাকিম (সিনিয়র জুডিশিয়াল ম্যাজিস্ট্রেট) মোহাম্মদ হাসান এই আদেশ দেন।\nআদালত ও পুলিশ সূত্রে জানা গেছে, গত বছরের ৪ আগস্ট মহিপালে ছাত্র-জনতার আন্দোলনে আওয়ামী লীগ ও সহযোগী সংগঠনের নেতাকর্মীদের গুলিতে নিহত হন মো. সবুজ। এ ঘটনায় ১৩ আগস্ট নিহতের ভাই মো. ইউছুফ বাদী হয়ে ফেনী মডেল থানায় মামলা করেন। মামলায় নিজাম উদ্দিন হাজারী, ফেনী সদর উপজেলা পরিষদের সাবেক চেয়ারম্যান শুসেন চন্দ্র শীল ও ফেনী পৌরসভার সাবেক মেয়র নজরুল ইসলাম স্বপন মিয়াজীসহ ৬৫ জনের নাম উল্লেখসহ অজ্ঞাতপরিচয় আরও ৩০০ থেকে ৪০০ জনকে আসামি করা হয়।\nমামলার তদন্তকারী কর্মকর্তা ও ফেনী মডেল থানার উপপরিদর্শক (এসআই) মো. ফারুক মিয়া জানান, গত ৯ ডিসেম্বর মামলায় এজাহারনামীয় ও তদন্তে প্রাপ্তসহ মোট ১২৪ জনকে অভিযুক্ত করে আদালতে অভিযোগপত্র (চার্জশিট) জমা দেওয়া হয়েছে। এখন পর্যন্ত এই মামলায় ৫৪ জনকে গ্রেফতার করা হয়েছে, যাদের মধ্যে ৫৩ জনের নাম অভিযোগপত্রে রয়েছে। গ্রেফতার আসামিদের মধ্যে সাতজনকে রিমান্ডে নেওয়া হলেও কেউ আদালতে স্বীকারোক্তিমূলক জবানবন্দি দেননি।\nফেনী আদালতের পুলিশ পরিদর্শক মো. সাইফুল ইসলাম বলেন, অভিযোগপত্রের ১২৪ জন আসামির মধ্যে গ্রেফতার হওয়া ৫৩ জন বাদে বাকি ৭১ জন পলাতক রয়েছেন। আদালত ওই ৭১ জনের বিরুদ্ধে গ্রেফতারি পরোয়ানা জারির আদেশ দিয়েছেন। আগামী দু-এক দিনের মধ্যে আদেশের কপি সংশ্লিষ্ট থানায় পাঠানো হবে।\nউল্লেখ্য, গত ৪ আগস্ট মহিপালে সংঘটিত সহিংসতার ঘটনায় ফেনী মডেল থানায় এখন পর্যন্ত ২৪টি মামলা হয়েছে। এর মধ্যে ৭টি হত্যা এবং ১৭টি হত্যাচেষ্টা ও সহিংসতার অভিযোগে দায়ের করা হয়েছে।",
    "scraped_at": "2025-12-24T23:25:24"
  },
  {
    "url": "https://www.jugantor.com/politics/1044208",
    "title": "হাসনাতের পক্ষে মনোনয়ন ফরম নিলেন শহীদ পরিবারের সদস্যরা",
    "publication_date": "2025-12-23T18:28:03+06:00",
    "keywords": "হাসনাত আব্দুল্লাহ,এনসিপি,ত্রয়োদশ সংসদ নির্বাচন",
    "body": "কুমিল্লা-৪ দেবিদ্বারে জাতীয় নাগরিক পার্টির (এনসিপি)  দক্ষিণাঞ্চলের মুখ্য সংগঠক হাসনাত আব্দুল্লাহর পক্ষে মনোনয়ন ফরম সংগ্রহ করলেন জুলাই শহীদ পরিবারের সদস্যরা। মঙ্গলবার বিকালে উপজেলা নির্বাহী কর্মকর্তা এবং সহকারী রিটার্নিং অফিসার রাকিবুল ইসলামের কাছ থেকে ওই ফরম সংগ্রহ করা হয়।\nএ সময় উপস্থিত ছিলেন- জাতীয় নাগরিক পার্টির এনসিপির দেবিদ্বার উপজেলা শাখার সিনিয়র যুগ্ম সমন্বয়ক জাহাঙ্গীর আলম, সিনিয়র যুগ্ম সমন্বয়ক সাইফুল ইসলাম শামীম, শামীম কাউছার, শহীদ সাইফুল ইসলাম তন্ময়ের বাবা সফিকুল ইসলাম রানা ও শহীদ সাব্বিরের মা রিনা আক্তার, দেবিদ্বার উপজেলা ছাত্রশক্তির প্রতিনিধি হৃদয়, রাফসান, কাজী নাছিরসহ উপজেলা এনসিপির নেতারা উপস্থিত ছিলেন।\nদলীয় সূত্র জানায়, এনসিপির দক্ষিণাঞ্চলের মুখ্য সংগঠক এবং চব্বিশের গণঅভ্যুত্থানের অন্যতম নেতা হাসনাত আব্দুল্লাহ কুমিল্লা-৪ দেবিদ্বার সংসদীয় আসন থেকে নির্বাচন করার লক্ষ্যে দীর্ঘদিন যাবত এলাকায় গণসংযোগ চালিয়ে যাচ্ছেন। মঙ্গলবার শহীদ পরিবারের সদস্যের সঙ্গে নিয়ে এনসিপি নেতাকর্মীরা হাসনাতের মনোনয়নপত্র সংগ্রহ করেন।\nএছাড়া একই দিন গণঅধিকার পরিষদের প্রার্থী মো. জসিম উদ্দিন মনোনয়নপত্র সংগ্রহ করেন। এ সময় তার সঙ্গে উপস্থিত ছিলেন- গণঅধিকার পরিষদ কুমিল্লা উত্তর জেলা শাখার সিনিয়র সহ-সাধারণ সম্পাদক মো. রাসেল হোসেন বেগ, দেবিদ্বার উপজেলা শাখার সিনিয়র যুগ্ম সদস্য সচিব মো. নজরুল ইসলাম, উপজেলা যুব অধিকার পরিষদের সভাপতি মো. মোস্তফা কামাল, সিনিয়র সহ সভাপতি মো. খাইরুল ইসলাম প্রমুখ।",
    "scraped_at": "2025-12-24T23:25:25"
  },
  {
    "url": "https://www.jugantor.com/campuses/1044207",
    "title": "জকসুতে ১৩ দফা ইশতেহার দিল ছাত্রদল সমর্থিত প্যানেল",
    "publication_date": "2025-12-23T18:27:32+06:00",
    "keywords": "ছাত্রদল,জকসু নির্বাচন",
    "body": "জগন্নাথ বিশ্ববিদ্যালয় কেন্দ্রীয় শিক্ষার্থী সংসদ (জকসু) ও হল সংসদ নির্বাচনকে সামনে রেখে স্বাস্থ্যসম্মত খাবার নিশ্চিতকরণ এবং আবাসন সংকট নিরসনকে সর্বোচ্চ অগ্রাধিকার দিয়ে ১৩ দফা ইশতেহার ঘোষণা করেছে শাখা ছাত্রদল ও ছাত্র অধিকার সমর্থিত ‘ঐক্যবদ্ধ নির্ভীক জবিয়ান’ প্যানেল।\nমঙ্গলবার (২৩ ডিসেম্বর) দুপুর সাড়ে ৩টায় বিশ্ববিদ্যালয়ের ভাষা শহীদ রফিক ভবনের সামনে আয়োজিত এক সংবাদ সম্মেলনে প্যানেলের ভিপি প্রার্থী একেএম রাকিব ইশতেহার পাঠ করেন। পরে প্যানেলের অন্য প্রার্থীরা পর্যায়ক্রমে ইশতেহারের বিভিন্ন দফা উপস্থাপন করেন।\nছাত্রদল ও ছাত্র অধিকার সমর্থিত প্যানেলের ১৩ দফার মধ্যে রয়েছে– গণতান্ত্রিক ও সুরক্ষিত ক্যাম্পাস নিশ্চিতকরণ; আবাসন সংকটের স্বপ্ন ও দীর্ঘ মেয়াদি সমাধান; মূল ক্যাম্পাসের অবকাঠামোগত সংস্কার, সম্প্রসারণ, আধুনিকায়ন ও দ্বিতীয় ক্যাম্পাসের নির্মাণ কাজের দ্রুত সমাপ্তি নিশ্চিতকরণ; পরিবহণ ও যাতায়াত ব্যবস্থার মানোন্নয়ন ও সম্প্রসারণ; স্বাস্থ্যসম্মত ও পুষ্টিকর খাবার নিশ্চিতকরণ; মানসম্মত স্বাস্থ্যসেবা ও স্বাস্থ্যবীমা নিশ্চিতকরণ; শিক্ষা ও গবেষণার মানোন্নয়ন; হয়রানি মুক্ত ও দ্রুততর প্রশাসনিক সেবা নিশ্চিতকরণ; কর্মসংস্থান সৃষ্টি, ক্যারিয়ার উন্নয়ন ও নেটওয়ার্কিং শক্তিশালীকরণ; ক্রীড়া ও সাংস্কৃতিক কার্যক্রমের সম্প্রসারণ; নারী শিক্ষার্থীদের অধিকার সুরক্ষা; বর্জ্য ব্যবস্থাপনা, পরিবেশ সুরক্ষা, সবুজায়ন; আর্থিকভাবে অসচ্ছল ও বিশেষ চাহিদাসম্পন্ন শিক্ষার্থীদের জন্য বিশেষ উদ্যোগ।\nএছাড়া সংবাদ সম্মেলনে একেএম রাকিবকে সমর্থন জানিয়ে নির্বাচন থেকে সরে যাওয়ার ঘোষণা দেন তিন স্বতন্ত্র ভিপি প্রার্থী। তারা হলেন- চন্দন কুমার দাস, রাকিব হাসান ও মাশরুফ আহম্মেদ। এ সময় প্রার্থীরা বলেন, জবিয়ানদের অধিকার রক্ষার এই লড়াইয়ে আজ অনৈক্যের কোনো স্থান নেই। তাই বৃহত্তর স্বার্থে এবং একটি শক্তিশালী নেতৃত্ব উপহার দেওয়ার লক্ষ্যে প্রার্থীতা প্রত্যাহারের সিদ্ধান্ত নিয়েছি। এ সময় 'ঐক্যবদ্ধ নির্ভীক জবিয়ান' প্যানেলের ভিপি পদপ্রার্থী রাকিবকে পূর্ণ সমর্থন দেওয়ার ঘোষণাও দেন তারা।\nইশতেহার ঘোষণা উপলক্ষ্যে ক্যাম্পাসে উপস্থিত হন ছাত্রদলের কেন্দ্রীয় সভাপতি রাকিবুল ইসলাম রাকিব ও ছাত্র অধিকারের কেন্দ্রীয় সভাপতি নাজমুল হাসান। এছাড়াও সংবাদ সম্মেলনে ‘ঐক্যবদ্ধ নির্ভীক জবিয়ান’ প্যানেলের অন্য প্রার্থীরা উপস্থিত ছিলেন।\nউল্লেখ্য, আগামী ৩০ ডিসেম্বর অনুষ্ঠিত হবে জগন্নাথ বিশ্ববিদ্যালয় কেন্দ্রীয় শিক্ষার্থী সংসদ নির্বাচন-২০২৫।",
    "scraped_at": "2025-12-24T23:25:27"
  },
  {
    "url": "https://www.jugantor.com/cricket/1044206",
    "title": "সিরিজের মাঝে অতিরিক্ত মদ্যপানের অভিযোগ, সমালোচনার মুখে ইংল্যান্ড",
    "publication_date": "2025-12-23T18:27:17+06:00",
    "keywords": "ইংল্যান্ড ক্রিকেট",
    "body": "অ্যাশেজ সিরিজে অস্ট্রেলিয়ার কাছে দুই টেস্ট বাকি থাকতেই হেরে যাওয়াকে মোটেও স্বাভাবিকভাবে নিচ্ছে না ইংল্যান্ড ও ওয়েলস ক্রিকেট বোর্ড (ইসিবি)। এই ভরাডুবির পেছনে দলের শৃঙ্খলা বা আচরণগত কোনো ঘাটতি আছে কি না, তা যাচাই করতে তদন্তের সিদ্ধান্ত নেওয়া হয়েছে। এ দায়িত্ব দেওয়া হয়েছে ইংল্যান্ড দলের ম্যানেজিং ডিরেক্টর রব কি-কে।\nব্রিসবেনে দ্বিতীয় টেস্টে পরাজয়ের পর কোচ ব্রেন্ডন ম্যাকালামের উদ্যোগে ইংল্যান্ড দল নুসা সমুদ্রসৈকতে স্বল্প সময়ের জন্য বিশ্রামে যায়। উদ্দেশ্য ছিল খেলোয়াড়দের মানসিক চাপ কিছুটা কমানো। তবে এই সফর নিয়েই বিতর্ক তৈরি হয়—গুঞ্জন ওঠে, সেখানে নাকি কয়েকজন ক্রিকেটার মাত্রাতিরিক্ত মদ্যপান করেছেন।\nমেলবোর্নে চতুর্থ টেস্ট শুরুর আগে বিষয়টি নিয়ে নিজের অবস্থান পরিষ্কার করেন রব কি। তিনি জানান, নুসায় অতিরিক্ত মদ্যপানের অভিযোগ উঠলেও এখন পর্যন্ত এ বিষয়ে নিশ্চিত কোনো প্রমাণ তার কাছে নেই। তবে এমন কিছু ঘটে থাকলে তা মোটেই গ্রহণযোগ্য নয়। তার মতে, জাতীয় দলের ক্রিকেটারদের জন্য সিরিজ চলাকালে মাত্রাতিরিক্ত মদ্যপান শৃঙ্খলাভঙ্গের শামিল।\nআরও পড়ুনআরও পড়ুননিজ দেশের নিরাপত্তা ব্যবস্থা নিয়ে শঙ্কা জানালেন রশিদ খান\nচাপ সামলাতে মদ্যপান কোনো সমাধান—এমন ধারণায়ও বিশ্বাসী নন রব কি। তিনি বলেন, অতিরিক্ত মদ্যপান মনোযোগ নষ্ট করে এবং পারফরম্যান্সে নেতিবাচক প্রভাব ফেলে। তদন্তে কেউ দোষী প্রমাণিত হলে কাউকে ছাড় দেওয়া হবে না বলেও সাফ জানিয়ে দেন তিনি।\nএর আগেও শৃঙ্খলাজনিত ইস্যুতে সতর্ক অবস্থানে যেতে হয়েছিল ইংল্যান্ড বোর্ডকে। হ্যারি ব্রুক ও জ্যাকব বেথেলের মদ্যপানের একটি ভিডিও প্রকাশ্যে আসার পর থেকেই বোর্ড আরও কঠোর হয়েছে।\nরব কি আরও বলেন, খাবারের পর সীমিত পরিমাণে মদ্যপান বড় সমস্যা নয়, কিন্তু সীমা ছাড়ালেই সেটি শৃঙ্খলার প্রশ্ন হয়ে দাঁড়ায়। তবে বিশ্রামের প্রয়োজনীয়তাও অস্বীকার করেননি তিনি। তার মতে, নুসায় গিয়ে ফোন বন্ধ করে আরাম করা, খাওয়া-দাওয়া করা বা সৈকতে সময় কাটানো নিয়ে আপত্তির কিছু নেই। যদিও কিছু খেলোয়াড়ের অতীত আচরণের কারণে অভিযোগগুলো পুরোপুরি উড়িয়ে দেওয়া যাচ্ছে না বলেও মন্তব্য করেন তিনি।",
    "scraped_at": "2025-12-24T23:25:28"
  },
  {
    "url": "https://www.jugantor.com/campus/1044205",
    "title": "জাবি ‘সি’ ‘বি’ ‘ই’ ইউনিটের ফলাফল প্রকাশ",
    "publication_date": "2025-12-23T18:26:47+06:00",
    "keywords": "জাহাঙ্গীরনগর বিশ্ববিদ্যালয়",
    "body": "জাহাঙ্গীরনগর বিশ্ববিদ্যালয়ের (জাবি) ২০২৫-২০২৬ শিক্ষাবর্ষে ১ম বর্ষ স্নাতক (সম্মান) শ্রেণির ‘সি’ ইউনিটভুক্ত কলা ও মানবিকী অনুষদ, আইন অনুষদ এবং তুলনামূলক সাহিত্য ও সংস্কৃতি ইনস্টিটিউট, ‘বি’ ইউনিটভুক্ত সমাজবিজ্ঞান অনুষদ, ‘ই’ ইউনিটভুক্ত বিজনেস স্টাডিজ অনুষদের ফলাফল প্রকাশ করা হয়েছে।\nমঙ্গলবার দুপুর দেড়টায় এ ফলাফল প্রকাশ করা হয়। ফলাফল বিশ্ববিদ্যালয়ের প্রথমবর্ষ ভর্তি পরীক্ষার ওয়েবসাইটে প্রকাশিত হয়েছে।\nএদিকে জাহাঙ্গীরনগর বিশ্ববিদ্যালয়ের (জাবি) ২০২৫-২০২৬ শিক্ষাবর্ষে ১ম বর্ষ স্নাতক (সম্মান) শ্রেণির ‘সি-১’ ইউনিটভুক্ত কলা ও মানবিকী অনুষদ (নাটক ও নাট্যতত্ত্ব বিভাগ এবং চারুকলা বিভাগ) এবং ‘ডি’ ইউনিটভুক্ত জীববিজ্ঞান অনুষদের ছাত্রদের ভর্তি পরীক্ষা অনুষ্ঠিত হয়েছে। মঙ্গলবার (২৩ ডিসেম্বর) সকাল ৯ থেকে বিকাল ৪ টা ১৫ মিনিট পর্যন্ত মোট ৫ শিফটে এ ভর্তি পরীক্ষা অনুষ্ঠিত হয়।\nসকালে উপাচার্য অধ্যাপক  মোহাম্মদ কামরুল আহসান ফার্মেসী ভবন, মাইক্রোবায়োলজি ভবন ও তুলনামূলক সাহিত্য ও সংস্কৃতি ইনস্টিটিউট কেন্দ্র পরিদর্শন করেন। এ সময় উপ-উপাচার্য (শিক্ষা) অধ্যাপক মোহাম্মদ মাহফুজুর রহমান, কোষাধ্যক্ষ অধ্যাপক মো. আবদুর রব, প্রক্টর অধ্যাপক একেএম রাশিদুল আলম প্রমুখ উপস্থিত ছিলেন।\nকলা ও মানবিকী অনুষদের (নাটক ও নাট্যতত্ত্ব বিভাগ এবং চারুকলা বিভাগ) ছাত্রদের ৩২টি ও ছাত্রীদের ৩২টি আসনের বিপরীতে ১ হাজার ৫৬৯ জন ছাত্র ও ২ হাজার ১৫৬ জন ছাত্রী আবেদন করেছিলো। জীববিজ্ঞান অনুষদের ছাত্রদের ১৫৫টি ও ছাত্রীদের ১৫৫টি আসনের বিপরীতে ২৯ হাজার ৪৩০ জন ছাত্র এবং ৪০ হাজার ৭৯৩ জন ছাত্রী আবেদন করেছিলো।\nউল্লেখ্য, ২৪ ডিসেম্বর ‘ডি’ ইউনিটভুক্ত জীববিজ্ঞান অনুষদের ছাত্রীদের ভর্তি পরীক্ষা অনুষ্ঠিত হবে।",
    "scraped_at": "2025-12-24T23:25:29"
  },
  {
    "url": "https://www.jugantor.com/national/1044204",
    "title": "বড় সুখবর পেলেন প্রাথমিকের প্রধান শিক্ষকরা",
    "publication_date": "2025-12-23T18:25:43+06:00",
    "keywords": "প্রাথমিক ও গণশিক্ষা মন্ত্রণালয়,শিক্ষক আন্দোলন",
    "body": "দেশের সকল সরকারি প্রাথমিক বিদ্যালয়ের প্রধান শিক্ষকদের বেতন গ্রেড ১১তম থেকে ১০ম গ্রেডে উন্নীত করে প্রজ্ঞাপন জারি করেছে প্রাথমিক ও গণশিক্ষা মন্ত্রণালয়। সম্প্রতি মন্ত্রণালয়ের বিদ্যালয়-২ শাখা থেকে এ সংক্রান্ত প্রজ্ঞাপনটি জারি করা হয়েছে।\nএতে বলা হয়, প্রাথমিক ও গণশিক্ষা মন্ত্রণালয়ের নিয়ন্ত্রণাধীন সরকারি প্রাথমিক বিদ্যালয়ের প্রধান শিক্ষকের বিদ্যমান বেতন স্কেল-২০১৫ অনুযায়ী বর্তমান গ্রেড-১১ (স্কেল: ১২৫০০-৩০২৩০) থেকে ১০ম গ্রেড (স্কেল: ১৬০০০-৩৮৬৪০) (গেজেটেড কর্মকর্তা)-এ উন্নীত করা হল।\nযথাযথ কর্তৃপক্ষের অনুমোদনক্রমে এ আদেশ জারি করা হলো বলে প্রজ্ঞাপনে উল্লেখ করা হয়। প্রজ্ঞাপন জারির তারিখ হতে এ আদেশ কার্যকর হবে বলেও এতে উল্লেখ করা হয়েছে।\nএর আগে সম্প্রতি সরকারি প্রাথমিক বিদ্যালয়ের ৬৫ হাজার ৫০২ জন প্রধান শিক্ষকের বেতন স্কেল বিদ্যমান ১১তম থেকে বাড়িয়ে ১০ম গ্রেডে উন্নীত করতে জনপ্রশাসন মন্ত্রণালয় এবং অর্থ বিভাগের ব্যয় ব্যবস্থাপনা অনুবিভাগের সম্মতি অনুযায়ী অর্থ বিভাগ সম্মতিজ্ঞাপন করে। এছাড়া প্রশাসনিক উন্নয়নসংক্রান্ত সচিব কমিটিও অনুমোদন দেয়। সংশ্লিষ্ট সব ধাপ শেষ করে এখন এ বিষয়ে প্রজ্ঞাপন জারি করল প্রাথমিক ও গণশিক্ষা মন্ত্রণালয়। ১৫ ডিসেম্বরের তারিখে সই করা প্রজ্ঞাপনটি আজ মঙ্গলবার প্রকাশ করা হয়েছে।\nসর্বোচ্চ আদালতের রায়ে প্রধান শিক্ষকদের ১০ম গ্রেডসহ দ্বিতীয় শ্রেণির গেজেটেড কর্মকর্তার পদমর্যাদা দেওয়ার কথা, কিন্তু বিষয়টি আটকে ছিল। দীর্ঘ আইনি লড়াই শেষে গত ২৮ অক্টোবর রিট আবেদনকারী সরকারি প্রাথমিক বিদ্যালয়ের ৪৫ জন প্রধান শিক্ষকের বেতন গ্রেড এক ধাপ বাড়িয়ে ১০ম গ্রেডে উন্নীত করা হয়। পাশাপাশি সব প্রধান শিক্ষক অর্থাৎ ৬৫ হাজার ৫০২ জন প্রধান শিক্ষকের বেতন গ্রেড বাড়ানোর প্রক্রিয়া শুরু করা হয়, যার চূড়ান্ত সিদ্ধান্ত হলো এখন।\nএদিকে বর্তমানে সরকারি প্রাথমিক বিদ্যালয়ের সহকারী শিক্ষকেরা জাতীয় বেতন স্কেলের ১৩তম গ্রেডে আছেন (শুরুর মূল বেতন ১১ হাজার টাকা)। বেতন গ্রেড আপাতত ১১তম করাসহ ৩ দফা দাবি জানিয়েছেন সহকারী শিক্ষকেরা।\nএ বিষয়ে সরকারের অবস্থান হলো সহকারী শিক্ষকদের বেতন গ্রেড ১১তম করার বিষয়ে প্রাথমিক ও গণশিক্ষা মন্ত্রণালয়ের প্রস্তাবটি জাতীয় বেতন কমিশনে পাঠানো হয়েছে, যা বেতন কমিশনের বিবেচনাধীন। কমিশনের সুপারিশ পাওয়ার পর অর্থ বিভাগ এ বিষয়ে প্রয়োজনীয় কার্যক্রম গ্রহণ করবে।\nসারা দেশে সরকারি প্রাথমিক বিদ্যালয় আছে ৬৫ হাজার ৫৬৯টি। এসব বিদ্যালয়ে শিক্ষার্থীর সংখ্যা এক কোটির বেশি। শিক্ষক রয়েছেন পৌনে চার লাখের বেশি। সহকারী শিক্ষকের অনুমোদিত পদ ৩ লাখ ৬৯ হাজার ২১৬টি, বর্তমানে কর্মরত ৩ লাখ ৫২ হাজার ২০৮ জন।",
    "scraped_at": "2025-12-24T23:25:30"
  },
  {
    "url": "https://www.jugantor.com/country-news/1044203",
    "title": "গোপালগঞ্জে ২১ জনের মনোনয়নপত্র সংগ্রহ",
    "publication_date": "2025-12-23T18:24:23+06:00",
    "keywords": "গোপালগঞ্জ,ত্রয়োদশ সংসদ নির্বাচন",
    "body": "ত্রয়োদশ জাতীয় সংসদ নির্বাচন উপলক্ষ্যে গোপালগঞ্জে বাংলাদেশ জাতীয়তাবাদী দল (বিএনপি), জামায়াতে ইসলামী, জাতীয় নাগরিক পার্টি (এনসিপি) ও স্বতন্ত্র প্রার্থীসহ মোট ২১ জন মনোনয়নপত্র সংগ্রহ করেছেন।\nমঙ্গলবার (২৩ ডিসেম্বর) দুপুরে গোপালগঞ্জ-২ থেকে বিএনপি প্রার্থী ডা. কেএম বাবর মনোনয়নপত্র সংগ্রহ করেছেন। দলীয় নেতাকর্মীদের সঙ্গে নিয়ে রিটার্নিং অফিসারের কার্যালয় থেকে মনোনয়নপত্র সংগ্রহ করেন তিনি।\nএছাড়া গোপালগঞ্জ-১ (মুকসুদপুর ও কাশিয়ানী) আসনের বিএনপি মনোনীত প্রার্থী দলটির কেন্দ্রীয় নির্বাহী কমিটির সহ-সাংগঠনিক সম্পাদক সেলিমুজ্জামান সেলিম এবং গোপালগঞ্জ-৩ আসন (কোটালীপাড়া ও টুঙ্গিপাড়া) থেকে প্রার্থীদের পক্ষে জেলা বিএনপির সদস্য সচিব কাজী আবুল খায়ের মনোনয়ন ফরম সংগ্রহ করেন।\nঅন্যদিকে গোপালগঞ্জ সদর আসন থেকে জামায়াতে ইসলামী বাংলাদেশের প্রার্থী আজমল হোসেন সরদার ও গোপালগঞ্জ-১ আসনে এনসিপির প্রলয় কুমার পাল ও গোপালগঞ্জ-৩ আসনে আরিফুল দাড়িয়া মনোনয়ন ফরম সংগ্রহ করেছেন।\nএ নিয়ে জেলায় বিভিন্ন দল ও স্বতন্ত্র প্রার্থী হিসেবে মোট ২১ জন মনোনয়ন ফরম সংগ্রহ করেছেন।",
    "scraped_at": "2025-12-24T23:25:32"
  },
  {
    "url": "https://www.jugantor.com/international/1044202",
    "title": "গাজা থেকে সব সেনা সরাবে না ইসরাইল, বানাবে সামরিক ঘাঁটি",
    "publication_date": "2025-12-23T18:19:17+06:00",
    "keywords": "ইসরাইল,হামাস-ইসরাইল যুদ্ধ",
    "body": "ইসরাইলের প্রতিরক্ষামন্ত্রী ইসরায়েল কাটজের জানিয়েছেন, তারা ফিলিস্তিনের গাজা উপত্যাকা থেকে কখনোই পুরোপুরি সেনা প্রত্যাহার করবে না। তবে কাটজ বলেছেন, গাজায় একটি সেনা ঘাঁটি বানাবে ইসরাইল। খবরআল-আরাবিয়া ইংলিশ’র\nমঙ্গলবার (২৩ ডিসেম্বর) এক অনুষ্ঠানে কাটজ ইঙ্গিত দেন, গাজার উত্তরাঞ্চলে ভবিষ্যতে নতুন সামরিক–কৃষিভিত্তিক ঘাঁটি স্থাপনের পরিকল্পনা দখলদার ইসরাইলের। যা অঞ্চলটিতে দীর্ঘমেয়াদি দেশটির উপস্থিতির স্পষ্ট বার্তা হিসেবে দেখা হচ্ছে।\nঅনুষ্ঠানে অধিকৃত পশ্চিম তীরের বেইত এল বসতিতে ইসরাইলি সেনাবাহিনীর বেনিয়ামিন ব্রিগেডের সদর দপ্তর স্থানান্তরের চুক্তি এবং একই এলাকায় ১,২০০ নতুন বসতি নির্মাণের ঘোষণা দেওয়া হয়।\nজাতিসংঘসহ আন্তর্জাতিক সম্প্রদায়ের অধিকাংশ দেশ আন্তর্জাতিক আইনের আওতায় অধিকৃত পশ্চিম তীরে ইসরাইলি বসতিগুলোকে অবৈধ বলে মনে করে। তবুও ইসরাইল সরকার সেখানে বসতি সম্প্রসারণ অব্যাহত রেখেছে।\nদেশটির প্রতিরক্ষামন্ত্রী বলেন, ‘আমরা সঠিকভাবে, সঠিক সময়ে এগোচ্ছি। কেউ কেউ প্রতিবাদ করছে, কিন্তু সিদ্ধান্ত নেওয়ার ক্ষমতা আমাদের হাতেই। এই সরকার সম্পৃক্ততা ও নিয়ন্ত্রণে বিশ্বাস করে। যদি সার্বভৌমত্ব প্রয়োগ সম্ভব হয়, আমরা তা প্রয়োগ করব। আমরা এখন কার্যকর সার্বভৌমত্বের একটি পর্যায়ে রয়েছি। ৭ অক্টোবরের ভয়াবহ ঘটনার পর ইসরাইল যে শক্ত অবস্থান নিয়েছে, তার ফলে এমন সুযোগ তৈরি হয়েছে যা দীর্ঘদিন ছিল না।’\nবিশ্লেষকদের মতে, গাজা থেকে স্থায়ীভাবে সেনা প্রত্যাহার না করার ঘোষণা এবং নতুন সামরিক–কৃষি ঘাঁটির পরিকল্পনা মধ্যপ্রাচ্যে উত্তেজনা আরও বাড়াতে পারে। একই সঙ্গে এটি ভবিষ্যতে ফিলিস্তিনি রাষ্ট্র প্রতিষ্ঠার সম্ভাবনাকে আরও জটিল করে তুলতে পারে বলে আশঙ্কা করা হচ্ছে।\nগত ১০ অক্টোবর থেকে ইসরাইল ও হামাসের মধ্যে একটি নড়বড়ে যুদ্ধবিরতি কার্যকর রয়েছে। তবে উভয় পক্ষই নিয়মিত একে অপরের বিরুদ্ধে যুদ্ধবিরতি লঙ্ঘনের অভিযোগ তুলছে।\n২০২৩ সালের ৭ অক্টোবর হামাসের ইসরাইল অভিযানের পর গাজায় পূর্ণমাত্রার সামরিক অভিযান শুরু করে ইসরাইল। গাজার স্বাস্থ্য মন্ত্রণালয়ের তথ্য অনুযায়ী, এই যুদ্ধে এখন পর্যন্ত ৭০ হাজারের বেশি ফিলিস্তিনি নিহত হয়েছেন। এছাড়া গাজার ২০ লাখের বেশি বাসিন্দার মধ্যে বিপুল সংখ্যক মানুষ একাধিকবার বাস্তুচ্যুত হয়েছেন।",
    "scraped_at": "2025-12-24T23:25:33"
  },
  {
    "url": "https://www.jugantor.com/tips/1044201",
    "title": "শীতে ক্লান্তি লাগা ও বেশি ঘুম পাওয়ার কারণ কী",
    "publication_date": "2025-12-23T18:16:49+06:00",
    "keywords": "শীত,ঘুম",
    "body": "শীতকাল এলেই আবহাওয়ায় ঠান্ডার তীব্রতা বাড়ে এবং দিনের আলো কমে যায়। অনেক সময় সূর্যের দেখা পাওয়া যায় না বললেই চলে। অথচ মানুষের শরীর সূর্যালোকের সঙ্গে ঘনিষ্ঠভাবে সম্পর্কিত। শরীরের অভ্যন্তরীণ ঘড়ি বা সার্কাডিয়ান রিদম প্রাকৃতিক আলোর ওপর নির্ভর করে, যা আমাদের ঘুম ও জাগরণের সময় নির্ধারণে গুরুত্বপূর্ণ ভূমিকা রাখে।\nশীতকালে দিন ছোট ও রাত বড় হওয়ায় অনেকেই এ সময় বেশি ক্লান্ত অনুভব করেন, উদ্যম কমে যায় এবং স্বাভাবিকের তুলনায় বেশি ঘুমানোর প্রবণতা দেখা দেয়। এটি অলসতা নয়, বরং শরীরের স্বাভাবিক জৈবিক প্রতিক্রিয়া।\nগবেষণায় কী উঠে এসেছে\n‘ফ্রন্টিয়ার্স ইন নিউরোসায়েন্স’ সাময়িকীতে প্রকাশিত এক গবেষণায় বলা হয়েছে, ঋতু পরিবর্তনের সঙ্গে মানুষের ঘুমের ধরনও বদলায়। গবেষণায় দেখা যায়, গ্রীষ্মের তুলনায় শীতকালে মানুষের আরইএম (REM) ঘুমের পরিমাণ বেশি হয়। এই পর্যায়টি স্বপ্ন দেখা, স্মৃতিশক্তি ও মানসিক স্বাস্থ্যের সঙ্গে জড়িত। যদিও মোট ঘুমের সময় খুব বেশি বাড়ে না, তবে শীতে ঘুমের গঠন ও মানে স্পষ্ট পরিবর্তন আসে।\nগবেষণা পদ্ধতি\nএই গবেষণায় প্রাপ্তবয়স্ক অংশগ্রহণকারীদের ওপর পলিসমনোগ্রাফি পদ্ধতিতে রাতের ঘুম পর্যবেক্ষণ করা হয়। তারা কোনো অ্যালার্ম ছাড়াই ল্যাবে স্বাভাবিকভাবে ঘুমিয়েছিলেন। তাদের শ্বাসপ্রশ্বাস, শারীরিক কার্যকলাপ ও ঘুমের বিভিন্ন ধাপ বিশ্লেষণ করে দেখা যায়, শীতকালে গড়ে প্রায় ৩০ মিনিট বেশি আরইএম ঘুম হয়। এতে বোঝা যায়, আধুনিক শহরে কৃত্রিম আলো থাকা সত্ত্বেও মানুষের শরীর এখনো ঋতুর পরিবর্তনে সাড়া দেয়।\nশীতে কেন বেশি ক্লান্তি আসে\nশীতকালে সূর্যালোক কমে যাওয়ায় মেলাটোনিন হরমোনের মাত্রা প্রভাবিত হয়। এই হরমোন ঘুম নিয়ন্ত্রণে গুরুত্বপূর্ণ। বিশেষজ্ঞদের মতে, আলো কম হলে শরীরের শক্তি হ্রাস পায়, দিনের বেলায় তন্দ্রা আসে এবং সতর্কতা কমে যায়। ফলে শীতে অনেকেই বেশি ক্লান্ত অনুভব করেন।\nআরও পড়ুনআরও পড়ুনশীতে চিনির তুলনায় গুড় বেশি স্বাস্থ্যকর? বিশেষজ্ঞরা যা বলছেন\nমানসিক ও শারীরিক প্রভাব\nশীতকালে ঘুমের সমস্যা মানসিক ও শারীরিক স্বাস্থ্যের ওপর নেতিবাচক প্রভাব ফেলতে পারে। এতে মন খারাপ, মনোযোগের ঘাটতি ও চাপ বাড়তে পারে। অনেকেই এ সময় অস্বাস্থ্যকর খাবারের দিকে ঝুঁকেন বা ব্যায়াম এড়িয়ে যান, যা ঘুমের মান আরও খারাপ করে। আবার যাঁরা ঋতুগত বিষণ্নতায় ভোগেন, তাদের ক্ষেত্রে শীতে ঘুমের সমস্যা আরও তীব্র হতে পারে।\nকীভাবে মানিয়ে নেবেন\nগবেষকদের মতে, আধুনিক কাজ ও পড়াশোনার সময়সূচি শীতকালের স্বাভাবিক ঘুমের চাহিদার সঙ্গে পুরোপুরি মানানসই নয়। তবু কিছু অভ্যাস গড়ে তুললে উপকার পাওয়া যায়—যেমন রাতে দ্রুত শুয়ে পড়া, ঘুমের আগে স্ক্রিন ব্যবহার কমানো, শোয়ার ঘর ঠান্ডা ও অন্ধকার রাখা এবং প্রতিদিন একই সময়ে ঘুমানোর চেষ্টা করা।\nসব মিলিয়ে, শীতকালে বেশি বিশ্রামের প্রয়োজন অনুভব করা একেবারেই স্বাভাবিক। এটি অলসতার লক্ষণ নয়, বরং শরীরের প্রাকৃতিক চাহিদা। ঋতুর পরিবর্তন মেনে নিয়ে ঘুমের অভ্যাস সামঞ্জস্য করলে শারীরিক শক্তি, মানসিক সুস্থতা ও সামগ্রিক স্বাস্থ্যের যত্ন নেওয়া সম্ভব।",
    "scraped_at": "2025-12-24T23:25:34"
  },
  {
    "url": "https://www.jugantor.com/entertainment/1044200",
    "title": "নির্বাচন নিয়ে ভাবছেন অভিনেতা আহমদ শরীফ",
    "publication_date": "2025-12-23T18:13:46+06:00",
    "keywords": "বিনোদনের খবর",
    "body": "ঢাকাই সিনেমার এক সময়কার জনপ্রিয় ও আলোচিত খল অভিনেতা আহমদ শরীফ দীর্ঘদিন ধরেই অভিনয় জগতের বাইরে অবস্থান করছেন। অভিনয় জীবন থেকে দূরে সরে পরিবারসহ যুক্তরাষ্ট্রে পাড়ি জমিয়েছেন এই কিংবদন্তি অভিনেতা এবং বর্তমানে সেখানেই তার স্থায়ী বসবাস। মাঝে মধ্যে স্বল্প সময়ের জন্য দেশে ফিরলেও দীর্ঘ সময় তাকে দেশের চলচ্চিত্র অঙ্গনে দেখা যায় না।\nসম্প্রতি এক সপ্তাহের সফরে ঢাকায় এসেছেন আহমদ শরীফ। তিনি জানান, আরও দুই–একদিন দেশে অবস্থান করবেন। এই সংক্ষিপ্ত সফরের মধ্যেই বাংলাদেশ চলচ্চিত্র শিল্পী সমিতির আসন্ন নির্বাচন নিয়ে নিজের ভাবনা ও পরিকল্পনার কথা প্রকাশ করেন তিনি।\nসোমবার (২২ ডিসেম্বর) সন্ধ্যায় এক আলাপকালে আহমদ শরীফ বলেন, ‘আমেরিকা থেকে আমি কিছু কাজের জন্য দেশে এসেছি। কয়েক দিনের মধ্যেই আবার ফিরে যেতে হবে। তবে নির্বাচনের আগে অবশ্যই আমি দেশে আসব। শিল্পী সমিতির জন্য যারা আন্তরিকভাবে কাজ করতে চান, তাঁদের নিয়ে একটি প্যানেল গঠন করে নির্বাচনে অংশ নেওয়ার পরিকল্পনা রয়েছে।’\nতিনি আরও বলেন, ‘আমি সবার সঙ্গে কথা বলছি। আসন্ন শিল্পী সমিতির নির্বাচনে সভাপতি পদে প্রার্থী হওয়ার আগ্রহ রয়েছে। তবে এখনো কোনো প্যানেল চূড়ান্ত হয়নি। আশা করছি, কয়েক দিনের মধ্যেই এ বিষয়ে চূড়ান্ত সিদ্ধান্ত জানাতে পারব।’\nপ্রসঙ্গত, বাংলাদেশ চলচ্চিত্র শিল্পী সমিতির প্রতিষ্ঠাকালীন সাধারণ সম্পাদক ছিলেন আহমদ শরীফ। পরবর্তী সময়ে তিনি তিনবার সাধারণ সম্পাদক এবং চারবার সভাপতি হিসেবে দায়িত্ব পালন করে সংগঠনটির নেতৃত্ব দিয়েছেন।\nপ্রায় আট শতাধিক সিনেমায় অভিনয় করা এই অভিনেতা খলনায়ক হিসেবেই বিশেষভাবে খ্যাতি অর্জন করেন। তবে পাশাপাশি ভিন্নধর্মী চরিত্রে অভিনয়ের মাধ্যমে দর্শকদের প্রশংসাও কুড়িয়েছেন তিনি। তাঁর উল্লেখযোগ্য চলচ্চিত্রের তালিকায় রয়েছে অরুণোদয়ের অগ্নিসাক্ষী, দেনমোহর, তিন কন্যা, বন্দুকসহ আরও বহু জনপ্রিয় ছবি।\nসবশেষ শাকিব খান অভিনীত প্রিয়তমা সিনেমায় আহমদ শরীফকে দেখা গেছে, যা দর্শকদের মধ্যে তার উপস্থিতিকে নতুন করে আলোচনায় এনে দেয়।",
    "scraped_at": "2025-12-24T23:25:35"
  },
  {
    "url": "https://www.jugantor.com/europe/1044199",
    "title": "ড্রোন-মিসাইল দিয়ে ইউক্রেনে বড় আকারের হামলা করল রাশিয়া",
    "publication_date": "2025-12-23T18:01:49+06:00",
    "keywords": "রাশিয়া,ইউক্রেন,ক্ষেপণাস্ত্র হামলা,ড্রোন হামলা",
    "body": "রাজধানী কিয়েভসহ ইউক্রেনের একাধিক এলাকায় রাশিয়া ড্রোন ও ক্ষেপণাস্ত্র দিয়ে ব্যাপক হামলা চালিয়েছে। মঙ্গলবার (২৩ ডিসেম্বর) ভোররাতে এই হামলা শুরু হয়, যাতে কমপক্ষে তিনজনের প্রাণহানি হয়েছে।\nএর আগের দিন মস্কোতে গাড়িবোমা বিস্ফোরণে এক রুশ জেনারেল নিহত হন। সেই ঘটনার পরদিনই ইউক্রেনে বড় ধরনের সামরিক অভিযান চালায় রাশিয়া।\nরাশিয়ার প্রতিরক্ষা মন্ত্রণালয় জানিয়েছে, ইউক্রেনের জ্বালানি অবকাঠামো লক্ষ্য করে কিনঝাল ক্ষেপণাস্ত্র ব্যবহার করা হয়েছে। পাশাপাশি দেনিপ্রোপেট্রোভস্ক অঞ্চলের আন্দ্রিভকা ও খারকিভ এলাকার প্রাইলিপকা দখলে নেওয়ার দাবি করেছে মস্কো।\nআরও পড়ুনআরও পড়ুন‘বাংলাদেশে তাকালে ভারতকে মিসাইল ছুঁড়ে জবাব দেবে পাকিস্তান’\nঅন্যদিকে ইউক্রেনের প্রধানমন্ত্রী ইউলিয়া সেভওয়ারেদেঙ্কো জানান, ভোরের হামলায় রাশিয়া অন্তত ৬০০টি ড্রোন ও কয়েক ডজন ক্ষেপণাস্ত্র নিক্ষেপ করেছে।",
    "scraped_at": "2025-12-24T23:25:36"
  },
  {
    "url": "https://www.jugantor.com/football/1044198",
    "title": "ওজন বাড়লেই দল থেকে বাদ, হুঁশিয়ারি গার্দিওলার",
    "publication_date": "2025-12-23T17:51:10+06:00",
    "keywords": "পেপ গার্দিওলা",
    "body": "বড়দিনের ছুটিতেও ম্যানচেস্টার সিটির ফুটবলারদের ফিটনেস নিশ্চিত করতে কঠোর অবস্থানে আছেন কোচ পেপ গার্দিওলা। তিনি খেলোয়াড়দের ওজন পরীক্ষা করবেন এবং কারও ওজন বেড়ে গেলে তাকে দলের ম্যাচ থেকে বাদ দেওয়ার সতর্কতা দিয়েছেন।\nগত শনিবার ওয়েস্ট হ্যামের বিপক্ষে ৩-০ গোলে জয় পেলেও, গার্দিওলা তার খেলোয়াড়দের প্রতি কড়া মনোভাব বজায় রেখেছেন। কোচ জানিয়েছেন, ছুটির আগে সকল খেলোয়াড়ের ওজন নথিভুক্ত করা হয়েছে এবং ২৫ তারিখে ফিরে আসার সময় তিনি নিজে ওজন পরীক্ষা করবেন। তিনি বলেন, খেলোয়াড়রা খাবার খেতে পারবে, তবে তা নিয়ন্ত্রণের মধ্যে রাখতে হবে।\nযদি কেউ অতিরিক্ত ওজন নিয়ে ফিরেন, তাহলে ২৭ ডিসেম্বর নটিংহ্যাম ফরেস্টের বিপক্ষে ম্যাচে খেলতে পারবেন না। গার্দিওলা উদাহরণ দিয়ে বলেন, ‘একজন খেলোয়াড় ফিট থাকলেও যদি তিন কেজি বেশি ওজন নিয়ে ফিরে আসে, সে নটিংহ্যাম ফরেস্টের ম্যাচে খেলতে পারবে না।’\nআরও পড়ুনআরও পড়ুনসড়ক দুর্ঘটনায় গুরুতর আহত মেসির বোন, পেছাল বিয়ে\nতবে কোচ খেলোয়াড়দের বিশ্রাম নেওয়ার গুরুত্বও উল্লেখ করেছেন। তিনি বলেন, ‘খেলোয়াড়রা তাদের পরিবারের সঙ্গে সময় কাটাবে এবং ফুটবল কিছুক্ষণ ভুলে যাবে। এতে তারা রিফ্রেশ হয়ে ফিরে আসবে এবং ম্যাচে সতেজ থাকবে।’\nগার্দিওলা আরও যোগ করেন, ম্যাচের পর খেলোয়াড়দের একদিনের ছুটি না দেওয়া হয়, কারণ তিনি পারফরমেন্সে পুরোপুরি সন্তুষ্ট নন। রিকভারি ও ট্রেনিং সেশনের পরে তিন দিনের ছুটি এবং পরবর্তীতে নটিংহ্যাম ফরেস্টের জন্য প্রস্তুতি থাকবে।",
    "scraped_at": "2025-12-24T23:25:37"
  },
  {
    "url": "https://www.jugantor.com/national/1044197",
    "title": "নির্বাচনে ম্যাজিস্ট্রেটের সংখ্যা না বাড়লে ম্যাজিস্ট্রেসি ক্ষমতা চায় পুলিশ",
    "publication_date": "2025-12-23T17:48:08+06:00",
    "keywords": "ত্রয়োদশ সংসদ নির্বাচন,পুলিশ",
    "body": "ত্রয়োদশ জাতীয় সংসদ নির্বাচনের মাঠে ম্যাজিস্ট্রেটের সংখ্যা বাড়ানোর দাবি করেছেন পুলিশ সুপাররা। এমনটি বাস্তবায়ন না হলে পুলিশের ম্যাজিস্ট্রেসি ক্ষমতা চেয়েছেন তারা। নির্বাচন সামনে রেখে নির্বাচন কমিশনের সম্মেলনে অংশ নিয়ে এ দাবি জানান তারা। পাশাপাশি সুষ্ঠু ভোটের জন্য নানান দাবির কথা তুলে ধরেন।\nমঙ্গলবার (২৩ ডিসেম্বর) সকালে রাজধানীর আগারগাঁওয়ে নির্বাচন ভবনের অডিটোরিয়ামে ডিসি-এসপি, সব রেঞ্জের ডিআইজি, বিভাগীয় কমিশনার ও আঞ্চলিক নির্বাচন কর্মকর্তাদের সঙ্গে সম্মেলনে এমন দাবির কথা জানান এসপিরা।\nএসপিরা বলেন, আমরা প্রতিনিয়ত অভিযান পরিচালনা করে আসামিসহ অবৈধ অস্ত্র উদ্ধার করছি। আমাদের যানবাহন সংকট রয়েছে। পর্যাপ্ত জনবল না থাকায় জনবল বাড়ানো প্রয়োজন। একই দিনে দুটি নির্বাচন বড় চ্যালেঞ্জ হবে। নির্বাচনের দিন অসুস্থ, প্রতিবন্ধী ব্যক্তি ভোট দিতে গেলে পুলিশকে বলা হয় সহযোগিতা করার জন্য। এখানে রেড ক্রিসেন্ট সোসাইটির কর্মীদের রাখার জন্য সুপারিশ করেন তারা।\nপুলিশ সুপাররা আরও বলেন, বিগত নির্বাচনগুলোতে পুলিশের যে বাজেট ছিল এটা বৈষম্য ছিল। এই নির্বাচনে বাজেট বাড়ানো প্রয়োজন। পাশাপাশি নির্বাহী ম্যাজিস্ট্রেট বাড়ানোর জন্য সুপারিশ করছি। এছাড়া আমরা পুলিশের ম্যাজিস্ট্রেসি পাওয়ার চাই।\nসম্মেলনে জেলা প্রশাসকরা বলেন, মাঠ পর্যায়ে এখনো যে বৈধ অস্ত্র রয়েছে, দ্রুত সেগুলো উদ্ধার করতে আপনাদের সহযোগিতা চাই। দূর অঞ্চলে যাতায়াতের জন্য হেলিকপ্টার দেওয়ার সুপারিশ করছি। এআই এবং অপতথ্য প্রচার আমাদের বড় চ্যালেঞ্জ। আমরা আইনের শাসন প্রতিষ্ঠার জন্য কাজ করছি। আইনের বাইরে আমরা একটি কাজও করতে রাজি নই। আমাদের অনেক উপজেলায় গাড়ি পুড়ে গেছে এবং সেসব উপজেলায় গাড়ি প্রয়োজন। এছাড়া গণভোটের প্রচারের জন্য সময় বাড়ানো দরকার। সীমান্ত জেলাগুলোতে নিরাপত্তা বাড়ানো প্রয়োজন বলেও জানান ডিসিরা।",
    "scraped_at": "2025-12-24T23:25:38"
  },
  {
    "url": "https://www.jugantor.com/international/1044196",
    "title": "‘বাংলাদেশে তাকালে ভারতকে মিসাইল ছুঁড়ে জবাব দেবে পাকিস্তান’",
    "publication_date": "2025-12-23T17:43:19+06:00",
    "keywords": "ভারত,পাকিস্তান,সীমান্ত হত্যা,বাংলাদেশ হাই কমিশন",
    "body": "সাম্প্রতিক সময়ে বাংলাদেশ-ভারত সম্পর্কে টানাপোড়েন যাচ্ছে। ভারতে থাকা বাংলাদেশের হাই কমিশন আক্রান্ত হচ্ছে। এমন সময়ে ভারতকে হুঁশিয়ারি শুনিয়েছেন পাকিস্তানের ক্ষমতাসীন দল পাকিস্তান মুসলিম লিগ-নওয়াজের (পিএমএল-এন) এক নেতা। খবরইন্ডিয়া টুডে’র\nমঙ্গলবার (২৩ ডিসেম্বর) এক ভিডিও বার্তায় কামরান সাঈদ উসমানি নামের ওই যুব নেতা বলেন, ‘ভারত যদি বাংলাদেশের সার্বভৌমত্বে আঘাত হানে, যদি কেউ বাংলাদেশের দিকে কুনজর দেয়, তাহলে মনে রাখতে হবে—পাকিস্তানের জনগণ, পাকিস্তানের সশস্ত্র বাহিনী এবং আমাদের ক্ষেপণাস্ত্র খুব দূরে নয়।’\nউসমানী বলেন, বাংলাদেশে যদি ভারত ‘অখণ্ড ভারত’ চিন্তাভাবনা চাপিয়ে দেওয়ার চেষ্টা করে তাহলে পাকিস্তান এটি সহ্য করবে না। সীমান্তে বিএসএফ বাংলাদেশকে বিরক্ত করছে এবং বাংলাদেশকে হিন্দু রাষ্ট্র বানানোর চেষ্টা করছে।\nতিনি এসময় বাংলাদেশ ও পাকিস্তানের মাঝে আনুষ্ঠানিক সামরিক জোট গঠনের আহ্বান জানান। উসমানি বলেন, ‘আমাদের প্রস্তাব হলো বাংলাদেশের পাকিস্তানের সঙ্গে সামরিক জোট গঠন করা উচিত। বাংলাদেশে পাকিস্তানের আর পাকিস্তানে বাংলাদেশের ঘাঁটি স্থাপন করা উচিত।’\nতবে উসমানির এসব বক্তব্য ব্যক্তিগত ও দলীয় পর্যায়ের হলেও, এখন পর্যন্ত পাকিস্তান বা বাংলাদেশের সরকারিভাবে এ বিষয়ে কোনো প্রতিক্রিয়া জানানো হয়নি। ভারতও এই বিষয়টি নিয়ে কিছু বলেনি। তবে\nবিশ্লেষকদের মতে, এমন বক্তব্য আঞ্চলিক রাজনীতিতে উত্তেজনা বাড়াতে পারে। কূটনৈতিকভাবে সংবেদনশীল পরিস্থিতি তৈরি করতে পারেও বলে মত বিশ্লেষকদের।",
    "scraped_at": "2025-12-24T23:25:39"
  },
  {
    "url": "https://www.jugantor.com/country-news/1044195",
    "title": "হাতিয়ায় চর দখল নিয়ে সংঘর্ষ, নিহত ৫",
    "publication_date": "2025-12-23T17:33:15+06:00",
    "keywords": "নিহত,সংঘর্ষ,হাতিয়া",
    "body": "নোয়াখালীর হাতিয়ায় চর আতাউর ও ঝাগলার চর দখল নিয়ে দুপক্ষের সংঘর্ষের ঘটনা ঘটেছে। এতে এখন পর্যন্ত ৫ জন নিহতের খবর পাওয়া গেছে।\nমঙ্গলবার (২৩ ডিসেম্বর) সকালে উপজেলার জাগলার চর এলাকায় এ ঘটনা ঘটে।\nঘটনার সত্যতা নিশ্চিত করেছেন হাতিয়া কোস্টগার্ডের মিডিয়া কর্মকর্তা লেফটেন্যান্ট কমান্ডার আবুল কাশেম। তিনি জানান, সকালে জাগলার চরে দুপক্ষের মধ্যে বন্দুকযুদ্ধের খবর পাওয়া গেছে এবং এতে একাধিক প্রাণহানির ঘটনা ঘটেছে।\nস্থানীয় সূত্রে জানা যায়, জাগলার চরের জমি এখন পর্যন্ত সরকারিভাবে কাউকে বন্দোবস্ত দেওয়া হয়নি। এই সুযোগকে কাজে লাগিয়ে ৫ আগস্টের পর জাহাজমারা ইউনিয়নের সামছু বাহিনী ওই চরের বিপুল পরিমাণ জমি অবৈধভাবে বিক্রি শুরু করে। এরই মধ্যে সুখচর ইউনিয়নের আলাউদ্দিন বাহিনী চরের জমি দখলে নিতে তৎপর হয়ে ওঠে। একপর্যায়ে আলাউদ্দিন বাহিনী আরও বেশি দামে একই জমি বিক্রি শুরু করলে দুই পক্ষের মধ্যে বিরোধ সৃষ্টি হয়।\nমঙ্গলবার সকাল আনুমানিক ১০টার দিকে জাগলার চরের জমি দখলকে কেন্দ্র করে সামছু বাহিনী ও আলাউদ্দিন বাহিনী মুখোমুখি অবস্থান নেয়। একপর্যায়ে উভয়পক্ষের মধ্যে বন্দুকযুদ্ধ শুরু হয়। এতে আলাউদ্দিনসহ চারজন গুলিবিদ্ধ হয়ে গুরুতর আহত হন। পরে তাদের উদ্ধার করে ২৫০ শয্যা বিশিষ্ট নোয়াখালী জেনারেল হাসপাতালে নেওয়া হলে চিকিৎসক আলাউদ্দিনকে মৃত ঘোষণা করেন। অন্য চারজনের লাশ ঘটনাস্থলেই পড়ে ছিল।\nনিহত আলাউদ্দিন সুখচর ইউনিয়নের ৬নং ওয়ার্ডের চর আমানুল্লাহ চেরাং বাড়ির মহিউদ্দিনের ছেলে। এছাড়া অন্য কারো পরিচয়  এখনো জানা যায়নি।\nস্থানীয়দের ধারণা, দুর্গম চরাঞ্চলে আরও হতাহতের ঘটনা ঘটতে পারে এবং নিহতের সংখ্যা বাড়ার আশঙ্কা রয়েছে।\nহাতিয়া থানার ওসি মো. সাইফুল আলম জানান, পাঁচজনের মধ্যে একজনের লাশ নোয়াখালী জেনারেল হাসপাতালে রয়েছে এবং বাকি চারটি লাশ ঘটনাস্থল থেকে উদ্ধার করা হয়েছে। দুর্গম চরাঞ্চল হওয়ায় পুলিশ বিকাল সাড়ে ৪টার দিকে ঘটনাস্থলে পৌঁছাতে সক্ষম হয়। ময়নাতদন্ত শেষে মৃত্যুর প্রকৃত কারণ জানা যাবে বলে তিনি জানান।",
    "scraped_at": "2025-12-24T23:25:40"
  },
  {
    "url": "https://www.jugantor.com/cricket/1044194",
    "title": "নিজ দেশের নিরাপত্তা ব্যবস্থা নিয়ে শঙ্কা জানালেন রশিদ খান",
    "publication_date": "2025-12-23T17:28:55+06:00",
    "keywords": "রশিদ খান",
    "body": "আন্তর্জাতিক ক্রিকেটে আফগানিস্তানের পথচলা মাত্র ১৬ বছরের, তবে এই সংক্ষিপ্ত সময়ে তারা বিশ্ব ক্রিকেটে উল্লেখযোগ্য সাফল্য দেখিয়েছে। তবুও আফগানিস্তান এখনো তাদের ঘরের মাঠে কোনো আন্তর্জাতিক ম্যাচ আয়োজন করতে পারেনি। এমনকি নিরাপত্তার কারণে তারকা ক্রিকেটার রশিদ খানকে নিজের দেশে বুলেটপ্রুফ গাড়িতে চলাফেরা করতে হয়।\nকেভিন পিটারসেনের সঙ্গে এক পডকাস্টে রশিদ খান জানিয়েছেন, আফগানিস্তানের রাস্তায় তিনি সাধারণভাবে হাঁটতে পারেন না এবং তাই বুলেটপ্রুফ গাড়ি ব্যবহার করেন। তিনি বলেন, ‘নিরাপত্তার কারণে বুলেটপ্রুফ গাড়ি ব্যবহার করি। ভুল সময়ে ভুল জায়গায় পড়তে কেউ চায় না। আফগানিস্তানে এটা এক প্রকার স্বাভাবিক বিষয়, অনেকেই এভাবে চলাফেরা করেন।’\nআরও পড়ুনআরও পড়ুনএক ওভারে ৫ উইকেট শিকারে বিশ্বরেকর্ড গড়লেন ইন্দোনেশিয়ান পেসার\n২০২১ সালে যুক্তরাষ্ট্র ও ন্যাটো বাহিনী প্রত্যাহার করার পর আফগানিস্তানে তালেবান ক্ষমতায় আসে। এরপর থেকে তালেবান সরকারের সমালোচনা ও বিশেষ করে নারী শিক্ষার অধিকার নিয়ে প্রতিবাদের কারণে রশিদ খান লক্ষ্যবস্তু হয়েছেন। সামাজিক মাধ্যমে তিনি নিয়মিত তালেবানের নীতি নিয়ে বক্তব্য রাখেন।\nযুদ্ধবিধ্বস্ত আফগানিস্তানে এমন পরিস্থিতিতে ক্রিকেট খেলা অনেকটা অসম্ভব হয়ে উঠেছিল। রশিদ বলেন, ‘আমি বাইরে বের হতে পারতাম না এবং ক্রিকেট খেলার অনুমতিও ছিল না। আফগানিস্তানের হয়ে খেলা আমার জীবনের অন্যতম বড় স্বপ্ন।’",
    "scraped_at": "2025-12-24T23:25:42"
  },
  {
    "url": "https://www.jugantor.com/politics/1044193",
    "title": "‘খেজুর গাছকে বিজয়ী করার মাধ্যমেই ধানের শীষের শক্তি বৃদ্ধি পাবে’",
    "publication_date": "2025-12-23T17:23:24+06:00",
    "keywords": "বিএনপি,জমিয়তে উলামায়ে ইসলাম বাংলাদেশ",
    "body": "জমিয়তে উলামায়ে ইসলাম বাংলাদেশের সঙ্গে চারটি আসনে নির্বাচনি সমঝোতার ঘোষণা দিয়েছে বিএনপি। এসব আসনে জমিয়েতর প্রার্থীরা তাদের দলীয় ‘খেজুর গাছ’ প্রতীকে নির্বাচন করবেন। বিএনপি মহাসচিব মির্জা ফখরুল ইসলাম আলমগীর এসব আসনে বিএপির নেতাকর্মী-সমর্থকদের খেজুর গাছ প্রতীকে ভোট দেওয়ার আহ্বান জানিয়েছেন।\nমঙ্গলবার (২৩ ডিসেম্বর) দুপুরে গুলশানে বিএনপি চেয়ারপারসনের কার্যালয়ে এক সংবাদ সম্মেলনে চারটি আসনে নির্বাচনি সমঝোতার কথা জানিয়ে এ আহ্বান জানান।\nবিএনপির সঙ্গে জমিয়তের সমঝোতা হওয়া আসনগুলো হলো—নীলফামারী-১ (মাওলানা মো. মনজুরুল ইসলাম আফেন্দী), নারায়ণগঞ্জ-৪ (মুফতি মনির হোসাইন কাসেমী), সিলেট-৫ (মাওলানা মো. উবায়দুল্লাহ ফারুক) এবং ব্রাহ্মণবাড়িয়া-২ (মাওলানা জুনায়েদ আল হাবীব)। এই চারটি আসনে বিএনপি কোনো প্রার্থী দেবে না এবং জমিয়তের প্রার্থীরা তাদের নিজস্ব প্রতীক ‘খেজুর গাছ’ নিয়ে প্রতিদ্বন্দ্বিতা করবেন।\nমির্জা ফখরুল বলেন, ‘সমঝোতা অনুযায়ী জমিয়তে উলামায়ে ইসলাম অন্য কোনো আসনে প্রার্থী দেবে না। আমাদের সর্বস্তরের নেতাকর্মীদের প্রতি আহ্বান থাকবে, তারা যেন ওই আসনগুলোতে খেজুর গাছ মার্কার প্রার্থীদের বিজয়ী করতে পূর্ণ সহযোগিতা করেন। খেজুর গাছকে বিজয়ী করার মাধ্যমেই ধানের শীষের শক্তি বৃদ্ধি পাবে।’\nনির্বাচনি শৃঙ্খলা বজায় রাখার বিষয়ে কঠোর হুঁশিয়ারি দিয়ে মির্জা ফখরুল বলেন, বিএনপির ঘোষিত প্রার্থীদের বাইরে কেউ যদি বিদ্রোহী প্রার্থী হিসেবে নির্বাচনে দাঁড়ায়, তবে দল তার বিরুদ্ধে কঠোর সাংগঠনিক ব্যবস্থা নেবে। দলীয় প্রার্থী বদলের এখন আর কোনো সুযোগ নেই।\nতিনি আরও বলেন, বর্তমান অন্তর্বর্তী সরকারের ব্যর্থতায় আইনশৃঙ্খলা পরিস্থিতির অবনতি ঘটেছে। নির্বাচন কমিশন ও সরকারকে আইনশৃঙ্খলা রক্ষায় আরও কার্যকর ভূমিকা পালনের আহ্বান জানান তিনি।\nদেশের বর্তমান সময়কে একটি ‘ভয়াবহ ট্রানজিশন পিরিয়ড’ বা রূপান্তরকাল হিসেবে অভিহিত করেছেন বিএনপি মহাসচিব। তিনি সতর্ক করে বলেন, কিছু ব্যক্তি ও মহল এই সংকটময় সময়কে কেন্দ্র করে ভয়ংকর ষড়যন্ত্রে লিপ্ত রয়েছে।\nসংবাদ সম্মেলনে বিএনপির স্থায়ী কমিটির সদস্য সালাহ উদ্দিন আহমদসহ জমিয়তে উলামায়ে ইসলামের আমীর মাওলানা মো. উবায়দুল্লাহ ফারুক, মহাসচিব মাওলানা মো. মনজুরুল ইসলাম আফেন্দী এবং উভয় দলের শীর্ষস্থানীয় নেতৃবৃন্দ উপস্থিত ছিলেন।",
    "scraped_at": "2025-12-24T23:25:43"
  },
  {
    "url": "https://www.jugantor.com/national/1044192",
    "title": "নির্বাচন সফল করার বিষয়ে ইসিকে আশ্বস্ত করলেন আইজিপি",
    "publication_date": "2025-12-23T17:10:24+06:00",
    "keywords": "আইজিপি,নির্বাচন কমিশন,ত্রয়োদশ সংসদ নির্বাচন",
    "body": "নির্বাচন সফল ও সুন্দর করতে পুলিশের সম্পূর্ণ সক্ষমতা রয়েছে জানিয়ে নির্বাচন কমিশনকে আশ্বস্ত করেছেন পুলিশের মহাপরিদর্শক (আইজিপি) বাহারুল আলম। তিনি বলেছেন, নির্বাচন সফল ও সুন্দর করতে পারব। সম্পূর্ণ সক্ষমতা আমাদের আছে। এ ব্যাপারে আমাদের ওপর আস্থা রাখতে পারেন।\nমঙ্গলবার (২৩ ডিসেম্বর) রাজধানীর আগারগাঁওয়ে নির্বাচন ভবনে ত্রয়োদশ জাতীয় সংসদ নির্বাচন ও গণভোট উপলক্ষে ডিসি-এসপিসহ মাঠ প্রশাসনের কর্মকর্তাদের সঙ্গে মতবিনিময় সভায় তিনি এসব কথা বলেন।\nবাহারুল আলম বলেন, ‘জুলাই-উত্তর বাংলাদেশে বাস্তব কারণে আমরা আইনশৃঙ্খলা প্রতিষ্ঠায় দীর্ঘ সময় ধরে নানা অসুবিধার সম্মুখীন হয়েছি। আমাদের এই অবস্থা থেকে বেরিয়ে আসতে হবে। সামনে নির্বাচনে আমরা আমাদের সক্ষমতা যথেষ্ট অর্জন করতে পেরেছি। কঠোর পদক্ষেপ গ্রহণে নির্বাচন কমিশনের অব্যাহত সহযোগিতা চাই।’\nতিনি বলেন, ‘বিভিন্ন দাবি-দাওয়ার জন্য রাস্তা অবরোধ, মহাসড়ক অবরোধ, অস্থিরতা সৃষ্টি–এসব বন্ধ করার সময় এসেছে। আমরা যদি অর্ডার প্রতিষ্ঠা করতে না পারি, নির্বাচনে কমিশনকে সর্বাত্মক সহায়তা দেওয়া সম্ভব নয়।’\nনির্বাচনি অনুসন্ধান কমিটিকে বিচারিক ক্ষমতা দেওয়ার প্রশংসা করে বাহারুল আলম বলেন, ‘তারা শুধু পুলিশ নয়, যেকোনো বাহিনীর কাছে সহায়তা চাইতে পারবেন। এই প্রতিশ্রুতি সব নির্বাচন কমিশনার ও প্রধান নির্বাচন কমিশনারকে দিতে চাই আমরা। সর্বশক্তি দিয়ে এবং সর্বাত্মক প্রচেষ্টার মাধ্যমে এবারের নির্বাচন সফল ও সুন্দর করতে পারব আমরা। সম্পূর্ণ সক্ষমতা আমাদের আছে। এ ব্যাপারে আমাদের ওপর আস্থা রাখতে পারেন।’",
    "scraped_at": "2025-12-24T23:25:44"
  },
  {
    "url": "https://www.jugantor.com/sports/1044191",
    "title": "সড়ক দুর্ঘটনায় গুরুতর আহত মেসির বোন, পেছাল বিয়ে",
    "publication_date": "2025-12-23T17:08:39+06:00",
    "keywords": "লিওনেল মেসি",
    "body": "যুক্তরাষ্ট্রের মিয়ামিতে ভয়াবহ সড়ক দুর্ঘটনার শিকার হয়েছেন লিওনেল মেসির বোন মারিয়া সোল মেসি। তাকে হাসপাতালে ভর্তি করা হয়েছে। এই ঘটনায় আর্জেন্টাইন মহাতারকার বোনের বিয়ের অনুষ্ঠান পিছিয়ে গেছে বলে জানিয়েছে স্প্যানিশ গণমাধ্যমমার্কা।\nদুর্ঘটনাটি ঘটে যখন মারিয়া সোল নিজে গাড়ি চালাচ্ছিলেন। তিনি হঠাৎ গাড়ির নিয়ন্ত্রণ হারিয়ে একটি দেয়ালে সজোরে আঘাত করেন। এতে গাড়িটি ক্ষতিগ্রস্ত হয় এবং মারিয়া সোল গুরুতর আঘাত পান।\nআর্জেন্টিনার সাংবাদিকের বরাতেগোলটডকমজানিয়েছে, দুর্ঘটনায় মারিয়া সোলের শরীরে একাধিক গুরুতর আঘাত লেগেছে। তার দুটি মেরুদণ্ডের হাড় ভেঙে গেছে, পাশাপাশি একটি গোড়ালি ও একটি কবজির হাড়ও ভেঙেছে। এছাড়া শরীরের কিছু অংশ দগ্ধ হয়েছে। চিকিৎসকরা সোলের পরিস্থিতি পর্যবেক্ষণে রাখছে।\nআর্জেন্টিনার খ্যাতনামা সাংবাদিক দে ব্রিতো জানিয়েছেন, তিনি এ বিষয়ে সরাসরি মেসির মা সেলিয়া কুচ্চিত্তিনির সঙ্গে যোগাযোগ করেছেন। সেলিয়া নিশ্চিত করেছেন, মারিয়া সোল বর্তমানে বিপদমুক্ত হলেও তার সুস্থ হতে বেশ সময় লাগবে।\nএই দুর্ঘটনার সরাসরি প্রভাব পড়েছে মারিয়া সোলের ব্যক্তিগত জীবনেও। আগামী ৩ জানুয়ারি আর্জেন্টিনার রোসারিও শহরে তার বিয়ের অনুষ্ঠান হওয়ার কথা ছিল। তবে গুরুতর আঘাত ও দীর্ঘ চিকিৎসার প্রয়োজনের কারণে বিয়ের অনুষ্ঠান অনির্দিষ্টকালের জন্য স্থগিত করা হয়েছে।\nপ্রসঙ্গত, মারিয়া সোলের বাগদত্তা জুলিয়ান ‘তুলি’ আরেয়ানো যুক্তরাষ্ট্রের ক্লাব ইন্টার মিয়ামির অনূর্ধ্ব-১৯ দলের কোচিং স্টাফের একজন সদস্য।\nপরিবার সূত্রে মার্কা জানিয়েছে, আপাতত সব ধরনের অনুষ্ঠান ও পরিকল্পনা স্থগিত রেখে মারিয়া সোলের সুস্থতাকেই সর্বোচ্চ অগ্রাধিকার দেওয়া হচ্ছে। চিকিৎসকরা জানিয়েছেন, তার সম্পূর্ণ সেরে উঠতে সময় লাগবে।\nমেসি পরিবারের এই দুঃসময়ে ভক্তরা সামাজিক যোগাযোগমাধ্যমে মারিয়া সোলের দ্রুত আরোগ্য কামনা করছেন।",
    "scraped_at": "2025-12-24T23:25:45"
  },
  {
    "url": "https://www.jugantor.com/cricket/1044190",
    "title": "‘খেলা ও রাজনীতি আলাদা রাখা উচিত’",
    "publication_date": "2025-12-23T16:57:00+06:00",
    "keywords": "পাকিস্তান ক্রিকেট",
    "body": "পাকিস্তান ক্রিকেট বোর্ড (পিসিবি) ভারতের খেলোয়াড়দের আচরণের বিরুদ্ধে আন্তর্জাতিক ক্রিকেট কাউন্সিল (আইসিসি)-কে অভিযোগ জানাতে যাচ্ছে। সোমবার (২২ ডিসেম্বর) পিসিবি চেয়ারম্যান মহসিন নকভি এই ঘোষণা দেন, খবর প্রকাশ করেছে পাকিস্তানি গণমাধ্যম জিও টিভি।\nরোববার অনূর্ধ্ব-১৯ এশিয়া কাপের ফাইনালে পাকিস্তান দল ভারতকে ১৯১ রানের বড় ব্যবধানে হারিয়ে চ্যাম্পিয়ন হয়েছে। পিসিবি চেয়ারম্যান মহসিন নকভি বলেছেন, ‘ফাইনালে ভারতীয় খেলোয়াড়রা আমাদের খেলোয়াড়দের উসকানি দিয়েছে। এই ঘটনা আইসিসির কাছে জানানো হবে। খেলা ও রাজনীতি আলাদা রাখা উচিত।’\nএকই অনুষ্ঠানে পাকিস্তান অনূর্ধ্ব-১৯ দলের মেন্টর ও সাবেক অধিনায়ক সরফরাজ আহমেদও ভারতের আচরণ সমালোচনা করেন। তিনি বলেন, ‘ম্যাচ চলাকালীন ভারতের আচরণ যথাযথ ছিল না। তবে আমরা খেলোয়াড়সুলভ মনোভাব নিয়ে আমাদের জয় উদযাপন করেছি। ক্রিকেটে সবসময় স্পোর্টসম্যানশিপ থাকা উচিত।’",
    "scraped_at": "2025-12-24T23:25:46"
  },
  {
    "url": "https://www.jugantor.com/national/1044189",
    "title": "ডেঙ্গুতে আক্রান্ত হয়ে হাসপাতালে ভর্তি ১২৬, মৃত্যু নেই",
    "publication_date": "2025-12-23T16:53:19+06:00",
    "keywords": "ডেঙ্গু",
    "body": "ডেঙ্গুতে আক্রান্ত হয়ে গত ২৪ ঘণ্টায় সারাদেশে কোনো মৃত্যুর ঘটনা ঘটেনি। তবে এ সময় এডিস মশাবাহিত রোগটিতে আক্রান্ত হয়ে হাসপাতালে ভর্তি হয়েছেন ১২৬ জন।\nমঙ্গলবার (২৩ ডিসেম্বর) স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুম থেকে পাঠানো এক প্রতিবেদনে এ তথ্য জানানো হয়।\nএতে জানানো হয়, গত ২৪ ঘণ্টায় ডেঙ্গুতে আক্রান্ত হওয়াদের মধ্যে বরিশাল বিভাগে ২০ জন, ঢাকা বিভাগে (সিটি করপোরেশনের বাইরে) ১৪ জন, ঢাকা উত্তর সিটি করপোরেশনে ৩১ জন, ঢাকা দক্ষিণ সিটি করপোরেশনে ২৮ জন, ময়মনসিংহ বিভাগে ৬ জন, রাজশাহী বিভাগে ২৫ জন এবং সিলেট বিভাগে দুইজন হাসপাতালে ভর্তি হয়েছেন।\nগত ২৪ ঘণ্টায় সারাদেশে ১৭৪ জন ডেঙ্গু রোগী হাসপাতাল থেকে ছাড়পত্র পেয়েছেন। এ নিয়ে চলতি বছর ছাড়পত্র পেয়েছেন ১ লাখ ৮৪৮ জন।\nচলতি বছরে এখন পর্যন্ত ডেঙ্গুতে মোট ৪১২ জনের মৃত্যু হয়েছে। আর চলতি বছরে ডেঙ্গুতে আক্রান্ত হয়ে হাসপাতালে ভর্তি হয়েছেন ১ লাখ ২ হাজার ৮২ জন।",
    "scraped_at": "2025-12-24T23:25:47"
  },
  {
    "url": "https://www.jugantor.com/international/1044188",
    "title": "তুরস্কের পার্লামেন্টে হাতাহাতি, বিশৃঙ্খলার মাঝেই বিল পাশ",
    "publication_date": "2025-12-23T16:50:46+06:00",
    "keywords": "তুরস্ক",
    "body": "তুরস্কের জাতীয় সংসদে বাজেট অধিবেশনের শেষ দিনে ক্ষমতাসীন দল একে পার্টি ও প্রধান বিরোধী দল সিএইচপি–র সংসদ সদস্যদের মধ্যে হাতাহাতির ঘটনা ঘটেছে। প্রায় ১০ মিনিট ধরে চলা এই বিশৃঙ্খল পরিস্থিতিতে সংসদ কার্যক্রম স্থগিত করতে বাধ্য হন স্পিকার।\nতুর্কি টুডে’র খবরে বলা হয়, গত রোববার (২১ ডিসেম্বর) রাতে বাজেট আলোচনায় বিশৃঙ্খল পরিস্থিতি সৃষ্টি হয়। এসময় সংসদ সদস্যরা একে অপরকে ঘুষি মারেন। এরআগে, গত বছরের আগস্টে বিরোধী নেতাকে জেলে দেওয়ার বিতর্কে হাতাহাতির ঘটনা ঘটে।\nতবে, বিশৃঙ্খলা সত্ত্বেও ২০২৬ সালের কেন্দ্রীয় সরকারের বাজেট আইন ৩২০-২৪৯ ভোটে অনুমোদিত হয় এবং ২০২৪ সালের চূড়ান্ত হিসাব আইন ৩১৬-২৪৭ ভোটে পাশ হয়।\nবক্তব্য দিতে গিয়ে একে পার্টির বুরসা থেকে নির্বাচিত এমপি মুস্তাফা ভারাঙ্ক সিএইচপি চেয়ারম্যান ওজগুর ওজেলকে উদ্দেশ করে বলেন, ‘আপনার নেতা যেন ভয় না পান। সিএইচপি পরিচালিত শহরের কৃষকরা এখনও বিনামূল্যের ট্রাক্টরের অপেক্ষায়।’\nএর জবাবে গুনাইদিন সরকারকে কটাক্ষ করে বলেন, একে পার্টি ‘রাজনৈতিক কাদা ছোড়াছুড়িতে তলানিতে পৌঁছেছে’ এবং সিএইচপি পরিচালিত পৌরসভাগুলোর বিরুদ্ধে অপপ্রচার চালাচ্ছে।\nএরপর সিএইচপি গ্রুপ ডেপুটি চেয়ারম্যান আলি মাহির বাসারির প্রতিবাদকে ঘিরে উত্তেজনা আরও বাড়ে। মুহূর্তেই তা ধাক্কাধাক্কি এবং পরে সরাসরি হাতাহাতিতে রূপ নেয়। সংসদের কেন্দ্রীয় চেম্বারে উভয় দলের একাধিক এমপি জড়িয়ে পড়েন সংঘর্ষে। পরিস্থিতি নিয়ন্ত্রণে আনতে হিমশিম খায় নিরাপত্তাকর্মীরা।\nপ্রায় ১০ মিনিট ধরে চলা এই মারামারির পর সংসদ স্পিকার নুমান কুরতুলমুশ অধিবেশন স্থগিত ঘোষণা করেন। বিরতির মধ্যেও ধস্তাধস্তি অব্যাহত ছিল বলে জানানো হয়েছে।",
    "scraped_at": "2025-12-24T23:25:49"
  },
  {
    "url": "https://www.jugantor.com/report/1044187",
    "title": "২০২৫ সালে অনলাইনে সবচেয়ে বেশিবার সার্চ হওয়া ব্যক্তিত্ব",
    "publication_date": "2025-12-23T16:37:28+06:00",
    "keywords": "গুগল",
    "body": "২০২৫ সালে বিশ্বজুড়ে ইন্টারনেটে মানুষের আগ্রহ মূলত রাজনীতি, প্রযুক্তি, বিনোদন ও ক্রীড়ার পরিচিত ব্যক্তিদের প্রতি কেন্দ্রীভূত হয়েছে। প্লেয়ার্স টাইমের অনলাইন ডাটা বিশ্লেষণ অনুযায়ী, সবচেয়ে বেশি সার্চ হওয়া ব্যক্তির তালিকার শীর্ষে রয়েছেন যুক্তরাষ্ট্রের প্রেসিডেন্ট ডোনাল্ড ট্রাম্প। প্রতি মাসে তার নাম গড়ে প্রায় ১.৬ কোটি বার গুগলে খোঁজা হয়েছে।\nতালিকার দ্বিতীয় স্থানে আছেন প্রযুক্তি উদ্যোক্তা ইলন মাস্ক। বৈদ্যুতিক গাড়ি, মহাকাশ গবেষণা ও সামাজিক যোগাযোগমাধ্যম সংক্রান্ত তার কর্মকাণ্ডের কারণে মাসিক সার্চ সংখ্যা প্রায় ১.১ কোটি। এই দুই ব্যক্তির অবস্থানই প্রমাণ করছে, বৈশ্বিক রাজনীতি ও প্রযুক্তি ক্ষেত্রে যুক্তরাষ্ট্রের প্রভাব এখনো শক্তিশালী।\nএবারের তালিকায় সংগীত শিল্পের তারকাদের উপস্থিতি বিশেষভাবে চোখে পড়েছে। শীর্ষ ১০ ব্যক্তির মধ্যে অর্ধেকই সংগীত জগতের প্রতিনিধি। টেলর সুইফট, সাবরিনা কার্পেন্টারসহ কিছু সমসাময়িক তারকা এবং প্রয়াত র‌্যাপার এক্সএক্সএক্সটেনটাসিওনও তালিকায় স্থান পেয়েছেন। স্ট্রিমিং প্ল্যাটফর্মের প্রসার ও বিশ্বব্যাপী ফ্যানবেজ সংগীতশিল্পীদের জনপ্রিয়তা ধরে রাখতে গুরুত্বপূর্ণ ভূমিকা রেখেছে।\nচলচ্চিত্র ও টেলিভিশনের তারকারাও পিছিয়ে নেই। আন্তর্জাতিক ওটিটি প্ল্যাটফর্মের কারণে বিভিন্ন দেশের অভিনেতা-অভিনেত্রীদের বৈশ্বিক দর্শকের নজরে আসার প্রভাব সার্চ সংখ্যায় দেখা গেছে।\nক্রীড়াঙ্গনে পরিচিত খেলোয়াড়রাই আলোচনার কেন্দ্রবিন্দুতে ছিলেন। ফুটবল তারকা ক্রিস্টিয়ানো রোনালদো আবারও সবচেয়ে বেশি সার্চ হওয়া ক্রীড়াবিদদের একজন। নতুন চমক হিসেবে শীর্ষ সার্চ তালিকায় স্থান করেছেন স্পেনের তরুণ ফুটবলার লামিনে ইয়ামাল।\nধর্মীয় নেতা পোপ ফ্রান্সিস এবং বিভিন্ন আলোচিত অপরাধমূলক ঘটনার সঙ্গে যুক্ত ব্যক্তিরাও সার্চ বৃদ্ধিতে ভূমিকা রেখেছেন। বিশ্লেষণে দেখা গেছে, দীর্ঘমেয়াদী জনপ্রিয়তার চেয়ে হঠাৎ ঘটে যাওয়া বড় ঘটনা বা সংবাদই বেশি সার্চ বাড়িয়েছে।\nভৌগোলিক বিশ্লেষণে দেখা গেছে, সবচেয়ে বেশি সার্চ হওয়া ১০০ ব্যক্তির মধ্যে যুক্তরাষ্ট্রের আধিপত্য স্পষ্ট। শীর্ষ ১০ জনের মধ্যে ছয়জনই আমেরিকান। তবে দেশভেদে আগ্রহের ধরন ভিন্ন। স্পেনে টেনিস খেলোয়াড়রা, ব্রাজিলে ফুটবলাররা, আর জার্মানি ও দক্ষিণ কোরিয়ায় রাজনৈতিক নেতারা সবচেয়ে বেশিবার সার্চ হয়েছেন।\nসূত্র: গালফ নিউজ",
    "scraped_at": "2025-12-24T23:25:50"
  },
  {
    "url": "https://www.jugantor.com/international/1044186",
    "title": "পাকিস্তানে ৮ ফেব্রুয়ারি পর্যন্ত ইমরান খানের সঙ্গে সাক্ষাৎ স্থগিত",
    "publication_date": "2025-12-23T16:28:02+06:00",
    "keywords": "পাকিস্তান,ইমরান খান",
    "body": "পাকিস্তানের কারাবন্দি সাবেক প্রধানমন্ত্রী ও পিটিআই প্রতিষ্ঠাতা ইমরান খানের সঙ্গে সাক্ষাৎ ৮ ফেব্রুয়ারি পর্যন্ত স্থগিত করেছে দেশটির সরকার। সোমবার (২২ ডিসেম্বর) একটি টেলিভিশন টকশোতে এমনটাই জানিয়েছেন দেশটির সংসদ বিষয়কমন্ত্রী তারিক ফজল চৌধুরী। পাকিস্তানের সংবাদমাধ্যম ডন এ খবর জানিয়েছে।\nজিও নিউজের অনুষ্ঠান ‘ক্যাপিটাল টক’-এ উপস্থাপকের এক প্রশ্নের জবাবে তিনি বলেন, ইমরানের সঙ্গে সাক্ষাৎ ৮ ফেব্রুয়ারি পর্যন্ত স্থগিতই থাকবে।\nআদালতের নির্দেশ থাকা সত্ত্বেও কারাগারে সাক্ষাৎ বন্ধ থাকায় ইমরানের পরিবার ও তার দল পিটিআই কারাগারের ভেতরে তাকে যেসব অবস্থায় রাখা হয়েছে, তা নিয়ে উদ্বেগ প্রকাশ করেছে।\nএ বিষয়ে জাতিসংঘের একজন বিশেষ প্রতিবেদকও সতর্ক করে বলেছেন, ইমরানকে এমন অবস্থায় আটক রাখা হচ্ছে, যা অমানবিক বা মর্যাদাহানিকর আচরণের শামিল হতে পারে।\nতবে তারিক ফজল চৌধুরী দাবি করেন, কারাগার কোনো রাজনৈতিক দলের সদর দপ্তর নয়। একই সঙ্গে তিনি রাষ্ট্রীয় প্রতিষ্ঠান ও তাদের নেতাদের বিরুদ্ধে ‘বিদ্বেষ ছড়ানোর’ অভিযোগ তুলে পিটিআই-র কড়া সমালোচনা করেন।\nগত সপ্তাহে আদিয়ালা কারাগারের বাইরে অবস্থান কর্মসূচিতে ইমরান খানের বোন, দলীয় নেতা ও সমর্থকদের ছত্রভঙ্গ করতে জলকামান ব্যবহার করা হয়।\nপ্রধানমন্ত্রীর রাজনৈতিক বিষয়ক উপদেষ্টা রানা সানাউল্লাহ বলেন, কারাগারে সাক্ষাৎগুলো ব্যবহার করে রাজধানীতে বড় ধরনের আন্দোলনের পরিকল্পনা করা হচ্ছিল বলেই সেগুলো স্থগিত করা হয়েছে। তার দাবি, এসব বৈঠকে ভবিষ্যৎ কর্মসূচি, বার্তা ও কৌশল নির্ধারণ করা হচ্ছিল।\nইমরান খান ২০২৩ সালের আগস্ট থেকে কারাবন্দি রয়েছেন। তিনি দুর্নীতির একটি মামলায় দণ্ড ভোগ করছেন এবং ২০২৩ সালের ৯ মে সংঘটিত বিক্ষোভসংক্রান্ত একাধিক মামলাও তার বিরুদ্ধে বিচারাধীন।",
    "scraped_at": "2025-12-24T23:25:51"
  },
  {
    "url": "https://www.jugantor.com/entertainment-others/1044185",
    "title": "মালদ্বীপে একান্ত মুহূর্ত উপভোগ করছেন মেহজাবীন-আদনান",
    "publication_date": "2025-12-23T16:24:00+06:00",
    "keywords": "মেহজাবীন চৌধুরী",
    "body": "দীর্ঘ ১৩ বছরের গোপন সম্পর্ক ও প্রেমের গুঞ্জনের অবসান ঘটিয়ে চলতি বছরের ফেব্রুয়ারি মাসে নির্মাতা আদনান আল রাজীবের সঙ্গে বিবাহ বন্ধনে আবদ্ধ হয়েছেন ছোটপর্দার জনপ্রিয় অভিনেত্রী মেহজাবীন চৌধুরী। বিয়ের পর থেকে তাদের সম্পর্ক নিয়ে ভক্তদের কৌতূহল ও আগ্রহ অব্যাহত রয়েছে।\nবর্তমানে এই দম্পতি সুখের মুহূর্ত উপভোগ করছেন মালদ্বীপে। ব্যস্ত শিডিউল থেকে বিরতি নিয়ে তারা অবস্থান করছেন প্রাকৃতিক সৌন্দর্যে ভরা এই রিসোর্টে।\nমেহজাবীন সামাজিক যোগাযোগ মাধ্যমে সেখানে কাটানো একান্ত মুহূর্তের কিছু সুন্দর ছবি শেয়ার করেছেন। ছবিতে দেখা যায়, সমুদ্রের নীল জলরাশির পাশে দাঁড়িয়ে তারা একে অপরের সান্নিধ্য উপভোগ করছেন। কেউ নীল দিগন্তের দিকে তাকিয়ে আছেন, আবার কেউ মিষ্টি হাসিতে ভক্তদের মন জিতছেন।\nশুধু সমুদ্রকেন্দ্রিক আনন্দ নয়, তারা সাইকেলিং করেও সময় কাটাচ্ছেন। চোখে রোদ চশমা ও ক্যাজুয়াল পোশাকে রিসোর্টের চারপাশ ঘুরে ঘুরে সাইকেল চালানোর মুহূর্তগুলোও তারা ক্যামেরাবন্দী করেছেন। মেহজাবীনের শেয়ার করা সেই অ্যালবাম সামাজিক মাধ্যমে প্রকাশিত হওয়ার পর তা দ্রুত ভাইরাল হয়ে যায়।",
    "scraped_at": "2025-12-24T23:25:52"
  },
  {
    "url": "https://www.jugantor.com/country-news/1044184",
    "title": "নারায়ণগঞ্জ-৪ আসনে বিএনপির সমর্থন পেলেন মনির কাসেমী",
    "publication_date": "2025-12-23T16:08:42+06:00",
    "keywords": "বিএনপি,নারায়ণগঞ্জ সদর,জমিয়তে উলামায়ে ইসলাম বাংলাদেশ",
    "body": "সব জল্পনা–কল্পনার অবসান ঘটিয়ে নারায়ণগঞ্জ–৪ আসনে বিএনপির সমর্থন পেয়েছেন জমিয়তে উলামায়ে ইসলাম বাংলাদেশের কেন্দ্রীয় যুগ্ম মহাসচিব ও জেলা সভাপতি মুফতি মনির হোসাইন কাসেমী।\nমঙ্গলবার বিএনপির গুলশান কার্যালয়ে বিএনপির মহাসচিব ও জমিয়তে উলামায়ে ইসলামের যৌথ সংবাদ সম্মেলনে এ ঘোষণা দেওয়া হয়।\nসংবাদ সম্মেলনে বিএনপির মহাসচিব মির্জা ফখরুল ইসলাম আলমগীর জানান, জমিয়তের সঙ্গে নির্বাচনি সমঝোতার ভিত্তিতে ৪টি আসনে বিএনপি প্রার্থী দেবে না।\nবিএনপির মহাসচিব বলেন, বিএনপির কেন্দ্রীয় সিদ্ধান্ত অনুযায়ী এসব আসনে বিএনপি কোনো প্রার্থী দেবে না। এখানে কেউ স্বতন্ত্র প্রার্থী হলে দল ব্যবস্থা নেবে।\nনারায়ণগঞ্জ–৪ আসনে মনোনয়ন পাওয়ায় জমিয়তের নেতাকর্মীরা বেশ উচ্ছসিত। তাদের দাবি বিএনপির সহযোগিতায় এই আসনে মনির হোসাইন কাসেমী জয়ী হবেন। তবে হতাশা বিরাজ করছে বিএনপি নেতাকর্মীদের মাঝে।\nএ ব্যাপারে বিএনপির মনোনয়ন প্রত্যাশী ও জেলা যুবদলের সদস্য সচিব মশিউর রহমান রনি জানান, বিগত দিনে বিএনপির নেতাকর্মীরা জেল জুলুম নির্যাতন সহ্য করেছে।  বিএনপি থেকে আমিসহ আরো কয়েকজন মনোনয়ন চেয়ে মাঠে কাজ করেছে। দলীয় কাউকে না দিয়ে জোটকে ছাড় দেওয়ায় কিছুটা হতাশা আছে দলের কর্মীদের মধ্যে।  জোটর শরীক দল হিসাবে এই আসনটি জমিয়তকে ছাড়া হয়েছে। দল হয়তো বৃহৎ স্বার্থে জমিয়তকে ছেড়েছে।\nআরেক মনোনয়ন প্রত্যাশী ও জেলা বিএনপির সাবেক সহ-সভাপতি মোহাম্মদ শাহ আলম জানান, দলের হাইকমাণ্ড কোন যুক্তিতে এই আসনটি জমিয়তে ছেড়েছে সেটি দলীয় হাইকমাণ্ড বলতে পারবে।  তবে দল মাঠের জরিপকে প্রধান্য দেয়নি। এটি বিএনপির আসন। দলীয় নেতাকর্মীরা এখানে ধানের শীর্ষের প্রার্থী চায়। দল মাঠের চিত্র আমলে না নিয়ে জমিয়তের সঙ্গে সমঝোতা করেছে। এখানে আমাদের কিছু বলার নেই।\nতবে জোটের মনোনয়ন পাওয়া জমিয়তের নারায়ণগঞ্জ জেলার সভাপতি মুফতি মনির হোসাইন কাসেমী জানান, এই আসনের বিএনপির নেতাকর্মীরা একাই যথেষ্ট। তাদের সঙ্গে যুক্ত হয়েছে জমিয়ত। দুই দলের ঐক্যবদ্ধ হওয়ায় নির্বাচনি বৈতরণী পার হওয়া আরও সহজ হবে। বলতে পারেন এ যেন সোনায় সোহাগা। কারণ বিএনপির সহযোগী হয়েছে জমিয়ত।\nতিনি বলেন, বিএনপির তৃণমুলের নেতা-কর্মীরা আমার সঙ্গে  ২০১৮ সাল থেকেই আছে। কারণ ২০১৮ সালের নির্বাচনে এই আসনে আমি জোটের প্রার্থী হিসাবে প্রতিদ্বন্দ্বিতা করেছি। সে থেকে বিএনপির তৃণমলের সঙ্গে আমার যোগাযোগ। আমি তাদের পাশে ছিলাম, আছি, ভবিষ্যতেও থাকবো। তবে বিএনপি থেকে যারা মনোনয়ন চেয়ে মাঠে কাজ করেছেন, তাদের কিছুটা মন খারাপ হবে এটাই স্বাভাবিক। তবে আমি সবার কাছে যাবো, তাদের সঙ্গে কথা বলে সবাইকে নিয়ে ঐক্যবদ্ধভাবে নির্বাচনী মাঠে কাজ করব।",
    "scraped_at": "2025-12-24T23:25:53"
  },
  {
    "url": "https://www.jugantor.com/country-news/1044183",
    "title": "কোটালীপাড়া থেকে ছাত্রলীগের সাবেক কেন্দ্রীয় নেতা গ্রেফতার",
    "publication_date": "2025-12-23T16:01:55+06:00",
    "keywords": "কোটালীপাড়া",
    "body": "গোপালগঞ্জের কোটালীপাড়া উপজেলা থেকে তাপস হালদার (৩৫) নামে কার্যক্রম নিষিদ্ধ সংগঠন ছাত্রলীগের সাবেক এক কেন্দ্রীয় নেতাকে গ্রেফতার করা হয়েছে।\nমঙ্গলবার (২৩ ডিসেম্বর) দুপুরে উপজেলা সদর থেকে কোটালীপাড়া থানা পুলিশ তাকে গ্রেফতার করে।\nগ্রেফতারকৃত তাপস হালদার কেন্দ্রীয় ছাত্রলীগের সাবেক সদস্য ও কোটালীপাড়া উপজেলার কলাবাড়ী ইউনিয়নের কুমরিয়া গ্রামের হরেকৃষ্ণ হালদারের ছেলে।\nতাপস হালদারকে বিশেষ ক্ষমতা আইনের মামলায় গ্রেফতার দেখিয়ে জেল হাজতে পাঠিয়েছে কোটালীপাড়া থানা পুলিশ।\nকোটালীপাড়া থানা সূত্রে জানা গেছে, গত ১৬ জুলাই  উপজেলার ওয়াবদার হাট নামক স্থানে আওয়ামী লীগ ও তার সহযোগী সংগঠনের নেতারা জড়ো হয়ে মহাসড়কে গাছ ফেলে বিক্ষোভ করে। এতে জনমনে আতঙ্ক ও জনসাধারণের চলাচলে বিঘ্ন সৃষ্টি হয়। এ ঘটনায় পুলিশ ১ শত ৫৫ জনকে জ্ঞাত ও ১ হাজার ৫ শত জনকে অজ্ঞাত দেখিয়ে কোটালীপাড়া থানায় বিশেষ ক্ষমতা আইনে একটি মামলা দায়ের করে।\nএই মামলায় কেন্দ্রীয় ছাত্রলীগের সাবেক সদস্য তাপস হালদারকে গ্রেফতার করে জেল হাজতে পাঠানো হয়েছে।\nকোটালীপাড়া থানার অফিসার ইনচার্জ (ওসি) রিয়াদ মাহামুদ বলেন, তাপস হালদারকে গত ১৬ জুলাই মহাসড়কে গাছ ফেলে বিক্ষোভের ঘটনার মামলার অজ্ঞাত আসামী হিসেবে গ্রেফতার করা হয়েছে। ভিডিও ফুটেজ দেখে এই মামলার বাকি আসামীদের গ্রেফতারের চেষ্টা চলছে।",
    "scraped_at": "2025-12-24T23:25:55"
  },
  {
    "url": "https://www.jugantor.com/campus/1044182",
    "title": "রাকসু জিএস আম্মারকে ৩০ মিনিটে ক্যাম্পাস থেকে বের করে দেওয়ার হুঁশিয়ারি",
    "publication_date": "2025-12-23T15:58:20+06:00",
    "keywords": "রাকসু",
    "body": "রাজশাহী বিশ্ববিদ্যালয় কেন্দ্রীয় ছাত্র সংসদের (রাকসু) জিএস সালাহউদ্দিন আম্মারকে মাত্র ৩০ মিনিটের মধ্যে ক্যাম্পাস থেকে বের করে দিতে সক্ষম—এমন হুঁশিয়ারি দিয়েছেন বিশ্ববিদ্যালয় শাখা ছাত্রদলের সিনিয়র সহ-সভাপতি শাকিলুর রহমান সোহাগ।\nসোমবার (২৩ ডিসেম্বর) দুপুরে রাজশাহী বিশ্ববিদ্যালয়ের শহীদ বুদ্ধিজীবী স্মৃতিফলক চত্বরে বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে আয়োজিত স্বাগত মিছিল-পরবর্তী সমাবেশে তিনি এ মন্তব্য করেন। এ বক্তব্য ঘিরে সামাজিক যোগাযোগমাধ্যম ফেসবুকে ব্যাপক আলোচনা-সমালোচনা চলছে।\nসমাবেশে বক্তব্য দিতে গিয়ে শাকিলুর রহমান বলেন, ‘গতকাল বিশ্ববিদ্যালয়ের বিভিন্ন ডিন অফিসে তালা, এমনকি উপাচার্য, উপ-উপাচার্য, রেজিস্ট্রার ও প্রক্টর অফিসে তালা দিয়ে অস্থিতিশীল পরিবেশ সৃষ্টি করা হয়েছে।\nআমরা ছাত্রদল বিশ্ববিদ্যালয়ের পরিবেশ সুস্থ রাখতে এর প্রতিবাদে বিবৃতি দিয়েছিলাম। সাধারণ শিক্ষার্থীরা সেই প্রতিবাদলিপিকে স্বাগত জানিয়েছে। অথচ রাকসুর কতিপয় ফুটেজখোর নেতা আমাদের প্রতিবাদলিপির বিরুদ্ধে কথা বলেছেন।’\nসালাহউদ্দিন আম্মারকে উদ্দেশ করে হুঁশিয়ারি দিয়ে তিনি আরও বলেন, ‘আমরা বলে দিতে চাই, ছাত্রদলের সাথে লাগতে আইসেন না।\nপুরো রাজশাহীর দরকার নাই, শুধু রাজশাহী বিশ্ববিদ্যালয় ছাত্রদল মাত্র ৩০ মিনিটের ব্যবধানে আপনার মতো ফুটেজখোর সালাহউদ্দিন আম্মারকে রাজশাহী বিশ্ববিদ্যালয় থেকে বের করে দিতে সক্ষম, সক্ষম, সক্ষম।’\nএদিকে শিক্ষকদের নিরাপত্তা চেয়ে উপাচার্যের সঙ্গে বিএনপিপন্থী শিক্ষকদের বৈঠক এবং ছাত্রদল নেতা শাকিলুর রহমানের মন্তব্যের প্রতিবাদে নিজের ব্যক্তিগত ফেসবুক অ্যাকাউন্টে স্ট্যাটাস দিয়েছেন সালাহউদ্দিন আম্মার।\nতিনি লিখেছেন, ‘আল্টিমেটাম দিলাম আওয়ামী ফ্যাসিবাদ ও ভারতীয় আধিপত্যবাদের পক্ষে থাকা শিক্ষক, কর্মকর্তা, কর্মচারীরা যদি ক্যাম্পাসে ঢুকে তাহলে জোহা চত্বরে বেধে রাখবো। রেগে গেলো ক্যাম্পাসের ছাত্রদল আর বিএনপি! ছাত্রদল ও ছাত্রলীগ একই ভাষায় বিবৃতি দিলো, বিএনপিপন্থী শিক্ষকরা ভিসির কাছে নালিশ দিলো তারা নাকি ক্যাম্পাসে আসতে ভয় পাচ্ছে। বললাম লীগরে আর ভয় পাইতেছে বিএনপির টিচাররা।’\nছাত্রদল নেতা শাকিলুর রহমানের বক্তব্যের প্রতিক্রিয়ায় সালাহউদ্দিন আম্মার আরও লিখেছেন, ‘ছাত্রদলের এক চাচা আজ ঘোষণা দিলো ৩০ মিনিটে তালা মেরে দিবে, বলি চাচা শুনেন! মন দিয়ে শুনবেন! ক্যাম্পাসে ২০০৭ থেকে ২০২৫ পর্যন্ত কুকুর বিড়ালের মতো এই ক্যাম্পাসে পড়ে থেকে ক্যাম্পাসের বোঝা হবো না। ১দিন থাকলে থাকার মতো করেই থাকবো।... আওয়ামী ফ্যাসিস্টদের উৎখাতে কাজ করবো, সাহস থাকলে আসো চান্দাভাই।’\nউল্লেখ্য, সোমবার দুপুরে বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে বিশ্ববিদ্যালয় শাখা ছাত্রদল স্বাগত মিছিলের আয়োজন করে। দুপুর দেড়টার দিকে শহীদ বুদ্ধিজীবী স্মৃতিফলক চত্বর থেকে মিছিলটি শুরু হয়। পরে ক্যাম্পাসের গুরুত্বপূর্ণ সড়ক প্রদক্ষিণ শেষে একই স্থানে এসে সংক্ষিপ্ত সমাবেশে মিলিত হয়।\nমিছিলে অংশগ্রহণকারীরা ‘মা মাটি ডাকছে, তারেক রহমান আসছে’, ‘তারেক রহমান বীরের দেশে, আসবে ফিরে বাংলাদেশে’, ‘তারেক রহমান ভয় নাই, রাজপথ ছাড়ি নাই’—সহ বিভিন্ন স্লোগান দেন।আরও পড়ুনআরও পড়ুনজবিতে ওসমান হাদীর স্মরণে দোয়া দোয়া মাহফিল\nসমাবেশে বিশ্ববিদ্যালয় শাখা ছাত্রদলের সভাপতি সুলতান আহমেদ রাহী বলেন, ‘বাংলার বাতাসে যে ষড়যন্ত্রের গন্ধ ছিল, তা উপেক্ষা করে বাংলার গণমানুষের শক্তির ওপর ভর করে দীর্ঘ ১৮ বছর পর জননেতা তারেক রহমান দেশে ফিরছেন। দেশের মানুষের মঙ্গল, নিরাপত্তা নিশ্চিতকরণ এবং বাংলাদেশকে একটি উন্নত রাষ্ট্রে পরিণত করার লক্ষ্যেই তার এই প্রত্যাবর্তন।’\nতিনি আরও বলেন, ‘২৫ ডিসেম্বরের পর সারাদেশে যারা মব সৃষ্টি করে দেশকে অস্থিতিশীল করার চেষ্টা করবে, বিএনপি নেতা-কর্মীরা তাদের শক্ত হাতে প্রতিহত করবে।’",
    "scraped_at": "2025-12-24T23:25:56"
  },
  {
    "url": "https://www.jugantor.com/country-news/1044181",
    "title": "লোটো শোরুমের পরিচালককে অপহরণের পর শ্বাসরোধে হত্যা",
    "publication_date": "2025-12-23T15:54:31+06:00",
    "keywords": "অপহরণ,হত্যা",
    "body": "বগুড়ার দুপচাঁচিয়ায় অস্ত্রের মুখে অপহৃত লোটো শোরুমের পরিচালক পিন্টু আকন্দকে (৩৭) হত্যা করা হয়েছে। সোমবার (২২ ডিসেম্বর) রাতে একদল দুর্বৃত্ত উপজেলার সিও বাসস্ট্যান্ড এলাকায় খন্দকার মার্কেটের ওই শোরুম থেকে তাকে অস্ত্রের মুখে জিম্মি করে তুলে নিয়ে যায়। মঙ্গলবার সকালে পাশের আদমদীঘি উপজেলার নশরতপুর ইউনিয়নের কুমারপুর গ্রামে রাস্তার পাশে একটি মাইক্রোবাসে তার লাশ পাওয়া গেছে।\nপুলিশ লাশ উদ্ধার করেছে, মাইক্রোবাস জব্দ করেছে এবং জিজ্ঞাসাবাদের জন্য চালকসহ তিনজনকে থানায় এনেছে। বগুড়ার অতিরিক্ত পুলিশ সুপার (মিডিয়া) আতাউর রহমান জানান, তাৎক্ষণিকভাবে হত্যাকাণ্ডের কারণ নিশ্চিত হওয়া যায়নি। এ ব্যাপারে তদন্ত চলছে।\nপুলিশ ও প্রত্যক্ষদর্শীরা জানান, নিহত পিন্টু আকন্দ নওগাঁর রানীনগর উপজেলার লোহাগাড়া গ্রামের মৃত আয়েজ উদ্দিনের ছেলে। তিনি দুপচাঁচিয়া সিও বাসস্ট্যান্ড এলাকায় খন্দকার মার্কেটে তার ভগ্নিপতির লোটো শোরুমের পরিচালক ছিলেন। সোমবার রাত ৯টা ১০ মিনিটের দিকে পিন্টু শোরুমে বসে বেচাকেনা করছিলেন। এ সময় একদল সশস্ত্র মুখোশধারী দুর্বৃত্ত একটি মাইক্রোবাসে করে সেখানে আসে। তারা শোরুমে ঢুকে আগ্নেয়াস্ত্রের মুখে জিম্মি করে পিন্টুকে অপহরণ করে। তাকে টেনেহেঁচড়ে মাইক্রোবাসে তুলে নিয়ে যায়।\nঘটনাটি জানাজানি হলে আশপাশের ব্যবসায়ীদের মধ্যে আতঙ্ক ছড়িয়ে পড়ে। খবর পেয়ে পুলিশ ভুক্তভোগীকে উদ্ধারে মাঠে নামে।\nমঙ্গলবার বেলা ১১টার দিকে পাশের আদমদীঘি উপজেলার নশরতপুর ইউনিয়নের কুমারপুর গ্রামে রাস্তার পাশে একটি মাইক্রোবাসে পিন্টু আকন্দের লাশ পাওয়া যায়। দুপচাঁচিয়া থানা পুলিশ মাইক্রোবাসটি জব্দ করে এবং লাশটি উদ্ধার করে। এ সময় চালক দুপচাঁচিয়ার উত্তর সাজাপুর গ্রামের তোফাজ্জল হোসেনের ছেলে সানোয়ার হোসেনসহ তিনজনকে জিজ্ঞাসাবাদের জন্য গ্রেফতার করা হয়।আরও পড়ুনআরও পড়ুনবিস্ফোরক মামলায় আ. লীগ ও শ্রমিক লীগ নেতা গ্রেফতার\nপ্রাথমিকভাবে ধারণা করা হচ্ছে, পূর্ব কোনো শত্রুতা বা টাকা লেনদেন সংক্রান্ত বিরোধের জেরে তাকে অপহরণের পর মাইক্রোবাসের ভেতর শ্বাসরোধে হত্যা করা হয়েছে। এরপর ঘাতকরা মাইক্রোবাসটি আদমদীঘি এলাকায় নিয়ে চালককে ফেলে রেখে পালিয়ে যায়।\nদুপচাঁচিয়া থানার ওসি আফজাল হোসেন জানান, সুরতহাল শেষে লোটো শোরুমের পরিচালক পিন্টু আকন্দের লাশ বগুড়া শহীদ জিয়াউর রহমান মেডিকেল কলেজ (শজিমেক) হাসপাতালের মর্গে পাঠানো হয়েছে।\nতিনি আরও জানান, আটক মাইক্রোবাসের চালকসহ তিনজনকে থানায় এনে জিজ্ঞাসাবাদ করা হচ্ছে। তাৎক্ষণিকভাবে অপহরণ ও হত্যাকাণ্ডের কারণ নিশ্চিত হওয়া যায়নি। সিসিটিভি ফুটেজ পর্যালোচনা করে তদন্ত চলছে।",
    "scraped_at": "2025-12-24T23:25:57"
  },
  {
    "url": "https://www.jugantor.com/national/1044180",
    "title": "টয়োটা বাংলাদেশের এমডিসহ তিনজনের বিরুদ্ধে প্রতারণার সত্যতা পেয়েছে পিবিআই",
    "publication_date": "2025-12-23T15:50:42+06:00",
    "keywords": "বাংলাদেশ",
    "body": "টয়োটা বাংলাদেশ লিমিটেডের ব্যবস্থাপনা পরিচালক প্রেমিত সিং-সহ তিনজনের বিরুদ্ধে নাভানার ব্যবসায়িক স্বার্থ ক্ষুণ্ন করতে প্রতারণামূলক কর্মকাণ্ডে জড়িত থাকার প্রমাণ পেয়েছে পুলিশ ব্যুরো অব ইনভেস্টিগেশন (পিবিআই)। তদন্ত শেষে সম্প্রতি ঢাকার চিফ মেট্রোপলিটন ম্যাজিস্ট্রেট আদালতে মামলার তদন্তকারী কর্মকর্তা পিবিআই পুলিশ পরিদর্শক সৈয়দ সাজেদুর রহমান এ প্রতিবেদন দাখিল করেন।\nমঙ্গলবার (২৩ ডিসেম্বর) বিষয়টি জানা গেছে। এই মামলার অপর আসামিরা হলেন—টয়োটা টুশো এশিয়া প্যাসিফিকের ভাইস প্রেসিডেন্ট আকিও ওগাওয়া এবং টয়োটা টুশো কর্পোরেশনের জেনারেল ম্যানেজার আসিফ রহমান।\nপ্রতিবেদনে বলা হয়েছে, তদন্তে তিন আসামির বিরুদ্ধে বিশ্বাসভঙ্গ, প্রতারণা এবং অভিন্ন উদ্দেশ্যে ষড়যন্ত্রের মাধ্যমে নাভানার ব্যবসায়িক স্বার্থ ক্ষুণ্ন করার অভিযোগ প্রমাণিত হয়েছে। অভিযুক্তরা গ্রাহকদের অর্ডার করা যানবাহনের উৎপাদন ইচ্ছাকৃতভাবে বিলম্বিত করেন। পাশাপাশি কাস্টমস ক্লিয়ারেন্সের জন্য বাধ্যতামূলক ‘ম্যানুফ্যাকচারার ইনভয়েস’ সরবরাহ না করে নাভানার স্বাভাবিক আমদানি ও সরবরাহ প্রক্রিয়া ব্যাহত করা হয়। এসব কর্মকাণ্ডের ফলে নাভানা লিমিটেড আর্থিক ক্ষতির মুখে পড়ে এবং প্রতিষ্ঠানের সুনাম ক্ষুণ্ন হয়। একই সঙ্গে কাস্টমস সংক্রান্ত জটিলতা ও জরিমানার ঝুঁকিতে পড়ে প্রতিষ্ঠানটি।\nএর আগে চলতি বছরের ৯ জুলাই নাভানা লিমিটেডের পক্ষে শফিউল ইসলাম বাদী হয়ে মামলাটি দায়ের করেন। মামলার এজাহারে অভিযোগ করা হয়েছে, বাংলাদেশে জাপানি গাড়ির প্রতিষ্ঠান টয়োটা টুশো কর্পোরেশনের ব্যবসায়িক পার্টনার নাভানা লিমিটেড। নাভানা দীর্ঘদিন ধরে টয়োটা টুশো করপোরেশনের সঙ্গে বাংলাদেশের জন্য টয়োটা ব্র্যান্ডের একক ডিস্ট্রিবিউটর হিসেবে ব্যবসা পরিচালনা করে আসছে। তবে অভিযুক্তরা এই একক ডিস্ট্রিবিউটরশিপ ব্যবস্থা দুর্বল করার উদ্দেশ্যে পরিকল্পিতভাবে নাভানা লিমিটেডের বিরুদ্ধে মিথ্যা ও পক্ষপাতদুষ্ট বাজার পরিস্থিতি ও কর্মদক্ষতা সংক্রান্ত প্রতিবেদন উপস্থাপন করেন।\nএর মাধ্যমে নাভানার সঙ্গে টয়োটার ব্যবসায়িক সক্ষমতা ও ভাবমূর্তি ক্ষুণ্ন হয়।",
    "scraped_at": "2025-12-24T23:25:58"
  },
  {
    "url": "https://www.jugantor.com/campus/1044179",
    "title": "জবিতে ওসমান হাদীর স্মরণে দোয়া দোয়া মাহফিল",
    "publication_date": "2025-12-23T15:46:50+06:00",
    "keywords": "জগন্নাথ বিশ্ববিদ্যালয়,ওসমান হাদি",
    "body": "শহীদ শরীফ ওসমান হাদীর রূহের মাগফিরাত কামনা এবং তার আত্মত্যাগের স্মরণে দোয়া মাহফিলের আয়োজন করেছে ইনকিলাব মঞ্চ, জগন্নাথ বিশ্ববিদ্যালয় শাখা।\nমঙ্গলবার (২৩ ডিসেম্বর) জোহর নামাজের পর বিশ্ববিদ্যালয়ের কেন্দ্রীয় জামে মসজিদে এ দোয়া মাহফিল অনুষ্ঠিত হয়।\nদোয়া মাহফিলে জগন্নাথ বিশ্ববিদ্যালয় শাখা ইনকিলাব মঞ্চের আহ্বায়ক নূর মোহাম্মদ বলেন, শরীফ ওসমান বিন হাদীর সংগ্রাম ছিল আধিপত্যবাদের বিরুদ্ধে। তিনি সাংস্কৃতিক আগ্রাসনের বিরুদ্ধে লড়ে গেছেন। হাদী ভাইয়ের সেই সংগ্রামকে ধারণ করে আমরা এগিয়ে যাবো। আমরা জবিতে ইনকিলাব কালচারাল সেন্টার খোলার উদ্যোগ নিয়েছি।\nজবির মসজিদের ইমাম সালাউদ্দিন বলেন, আমরা এমন জানাজা না দেখলে বুঝতে পারতাম না, মানুষ ওসমান বিন হাদীকে কতটা ভালোবাসে। আমরা বিশ্বাস করি, আল্লাহ তাকে শহীদ হিসেবে কবুল করেছেন। তবুও আমরা আমাদের ভাইয়ের জন্য দোয়া করি।আরও পড়ুনআরও পড়ুনজাতীয় বিশ্ববিদ্যালয়কে দেশের অন্যতম শ্রেষ্ঠ বিশ্ববিদ্যালয়ে রূপ দেওয়া হবে: উপাচার্য\nএ সময় ইনকিলাব মঞ্চের সদস্যসহ বিভিন্ন বিভাগের শিক্ষক ও শিক্ষার্থীরা উপস্থিত ছিলেন।\nওসমান হাদীর ব্যতিক্রমী নির্বাচনী প্রচারণা স্মরণে দোয়া মাহফিল শেষে আগত শিক্ষক-শিক্ষার্থীদের মধ্যে বাতাসা বিতরণ করা হয়।\nউল্লেখ্য, গত শুক্রবার (১২ ডিসেম্বর) দুপুরে দুর্বৃত্তের গুলিতে গুরুতর আহত হন শরীফ ওসমান হাদী। পরে গত ১৫ ডিসেম্বর উন্নত চিকিৎসার জন্য এয়ার অ্যাম্বুলেন্সে করে তাকে সিঙ্গাপুরে নেওয়া হয়। সিঙ্গাপুর জেনারেল হাসপাতালে চিকিৎসাধীন অবস্থায় ১৯ ডিসেম্বর (বৃহস্পতিবার) রাত সাড়ে ৯টার দিকে তিনি ইন্তেকাল করেন।",
    "scraped_at": "2025-12-24T23:25:59"
  },
  {
    "url": "https://www.jugantor.com/national/1044178",
    "title": "ভারতে কূটনৈতিক মিশনে হামলার ঘটনায় ঢাকার তীব্র নিন্দা",
    "publication_date": "2025-12-23T15:46:33+06:00",
    "keywords": "পররাষ্ট্র মন্ত্রণালয়,ভারতীয় হাইকমিশন",
    "body": "ভারতের নয়াদিল্লি ও শিলিগুড়িতে বাংলাদেশের কূটনৈতিক স্থাপনায় হামলা ও ভাঙচুরের ঘটনায় তীব্র নিন্দা জানিয়েছে পররাষ্ট্র মন্ত্রণালয়।\nমঙ্গলবার (২৩ ডিসেম্বর) সকালে ঢাকায় নিযুক্ত ভারতীয় হাইকমিশনার প্রণয় ভার্মাকে তলব করে এ নিন্দা জানানো হয়।\nপররাষ্ট্র মন্ত্রণালয় এক সংবাদ বিজ্ঞপ্তিতে জানায়, বাংলাদেশ সরকার ২০ ডিসেম্বর নয়াদিল্লিতে বাংলাদেশ হাইকমিশনের প্রাঙ্গণ ও আবাসস্থলের বাইরে ঘটে যাওয়া অনাকাঙ্ক্ষিত ঘটনা এবং ২২ ডিসেম্বর শিলিগুড়িতে বাংলাদেশের ভিসা কেন্দ্রে উগ্রপন্থি গোষ্ঠীর ভাঙচুরের ঘটনায় ভারত সরকারের কাছে গভীর উদ্বেগ প্রকাশ করে।\nবাংলাদেশের পক্ষ থেকে আরও বলা হয়, কূটনৈতিক মিশনগুলোতে এ ধরনের পরিকল্পিত সহিংসতা ও ভীতি প্রদর্শন কেবল কর্মীদের নিরাপত্তাই বিঘ্নিত করে না, বরং দুই দেশের পারস্পরিক শ্রদ্ধা এবং শান্তি ও সহনশীলতার মূল্যবোধকেও ক্ষতিগ্রস্ত করে।\nআরও পড়ুনআরও পড়ুনভারতের হাইকমিশনার প্রণয় ভার্মাকে পররাষ্ট্র মন্ত্রণালয়ে তলব\nবাংলাদেশ সরকার ভারতকে এই ঘটনাগুলোর সুষ্ঠু তদন্ত করার আহ্বান জানিয়েছে। একইসঙ্গে ভবিষ্যতে এ ধরনের ঘটনার পুনরাবৃত্তি রোধে কার্যকর ব্যবস্থা নেওয়া এবং ভারতে অবস্থিত বাংলাদেশের সব মিশন ও কূটনৈতিক কর্মীদের যথাযথ নিরাপত্তা নিশ্চিত করার দাবি জানানো হয়েছে।\nপররাষ্ট্র মন্ত্রণালয় আশা প্রকাশ করেছে, আন্তর্জাতিক আইন ও কূটনৈতিক বাধ্যবাধকতা অনুযায়ী ভারত সরকার কূটনীতিকদের মর্যাদা ও নিরাপত্তা রক্ষায় দ্রুত এবং যথাযথ পদক্ষেপ গ্রহণ করবে।",
    "scraped_at": "2025-12-24T23:26:00"
  },
  {
    "url": "https://www.jugantor.com/literature/1044177",
    "title": "চেতন অবচেতন",
    "publication_date": "2025-12-23T15:46:16+06:00",
    "keywords": "গল্প",
    "body": "আমরা যখন একটা নতুন সুন্দর জায়গায় ঘুরতে যাই প্রথম দর্শনে আমাদের খুব ভালো লাগে, কিন্তু প্রতিদিন যদি যাই তাহলে কি আমাদের অনুভূতি কী একই রকম থাকে? মস্তিস্কে ডোপামিনের নিসঃরণ কী একই পরিমাণে হয়?\nশিশু পার্কে কোন রাইডে যখন আমরা প্রথমে উঠি আমাদের অনুভূতি যেভাবে কাজ করে, দশমবারেও অনুভূতি সেভাবে কাজ করবে?\nকেন জানি অর্পার প্রতি সালাম সাহেবের আবেগ আর আগের মতো কাজ করে না। ইতোমধ্যে তাদের দাম্পত্য জীবনের প্রায় ষোল বছর পূর্ণ হয়েছে।\nবিয়ের পর প্রথম প্রথম স্ত্রীকে এক রাত না দেখলে সালাম সাহেবের পুরো দুনিয়া ভেঙে চুরমার হয়ে যেত, কিন্তু বিয়ের কয়েক বছর পর অনুভূতিটা তেমন রইল না। এখন এক রাত কেন এক মাস না দেখলেও মনোঃযাতনায় ভুগেন না তিনি।\nপূর্বে স্ত্রীর কন্ঠ একদিন না শুনলে , একদিন না দেখলে মনের আকাশে সূর্যগ্রহণ লেগে যেত এখন এক মাস না দেখলেও মনের আকাশে সূর্য ঠিকই কিরণ দেয়।\nবিয়ের পর প্রথম প্রথম স্ত্রী অসুস্থ  হলে সালাম সাহেবের পায়ের নীচের মাটি সরে যেত, মনে হতো যদি কিছু হয়ে যায়, যদি তিনি তার স্ত্রীকে চিরতরে হারান! আর এখন অসুখ হলে ভালো হয়ে যাবে এমন মনোভাব কাজ করে।\nসালাম সাহেবের হৃদয়বৃত্তির পরিবর্তন একটা ছকে হিসাব করা যাক:\nআসুন আবেগের অংক কষি\nগাঢ় আবেগ = গাঢ় নীল\nহালকা আবেগ = হলুদ\nমিশ্র আবেগ = হালকা নীল\nনিরাবেগ / আবেগশূন্যতা = সাদা\nএবার সালাম সাহেবের ভালোবাসা চেতন অবচেনে শ্রেণী বিন্যাস করা যাক:\nসালাম সাহেবের দুই জীবন,\nসিলেটে প্রথম স্ত্রীর সাথে প্রথম জীবন ও ঢাকায় দ্বিতীয় স্ত্রীর সাথে দ্বিতীয় জীবন\nতবে প্রথম জীবনের তুলনায় দ্বিতীয় জীবনেই তার উপস্থিতির মাত্রা বেশী।\nসিলেটে যান কদাচিৎ।\nঢাকায় বসে সালাম সাহেব খবর পেলেন অর্পার ক্যান্সার, শেষ স্টেজে।\nসালাম সাহেব কি তার বউকে দেখতে যাবেন নাকি যাবেন না ?\nচেতন মন:  সামাজিক দায়বদ্ধতা বা পারিবারিক দায়বদ্ধতা থেকে তিনি তার প্রথম স্ত্রীর খরচ বহন করবেন ,তাকে বাঁচানোর চেষ্টা করবেন।\nকিন্তু প্রথম স্ত্রীর অসুখের খবরে তার প্রতিক্রিয়া শীতল ছিল কেন?\nকেন তিনি এই খবর শুনে বলেছিলেন ‘ও আচ্ছা’!\nতাহলে কী সালাম সাহেবের অবচেতন মন চায় প্রথম স্ত্রী মারা যাক?\nচেতন বলে, বেচে থাক।\nঅবচেতন বলে, মারা যাক।\nএভাবেই চেতন অবচেতনের খেলা চলতে থাকে মৃত্যু অবদি।",
    "scraped_at": "2025-12-24T23:26:01"
  },
  {
    "url": "https://www.jugantor.com/politics/1044176",
    "title": "এবার ১৪ ঘণ্টায় এলো ২৩ লাখ ৬৮ হাজার টাকা",
    "publication_date": "2025-12-23T15:44:13+06:00",
    "keywords": "ডা. তাসনিম জারা",
    "body": "ঢাকা-৯ আসনের সংসদ সদস্য প্রার্থী ও জাতীয় নাগরিক পার্টির (এনসিপি) সিনিয়র যুগ্ম সাধারণ সম্পাদক ডা. তাসনিম জারা তার নির্বাচনী তহবিল সংগ্রহে সফলতা দেখিয়েছেন। তিনি সামাজিক যোগাযোগমাধ্যম ফেসবুকে জানিয়েছেন, মাত্র ১৪ ঘণ্টার মধ্যে ২৩ লাখ ৬৮ হাজার টাকা অনুদান পেয়েছেন।\nডা. জারা জানান, তাদের মোট ফান্ডরেইজিং লক্ষ্য ৪৬,৯৩,৫৮০ টাকা। এই লক্ষ্যমাত্রার অর্ধেকের বেশি ইতোমধ্যেই অর্জিত হয়েছে। তাই লক্ষ্যমাত্রা পূর্ণ হলে তারা ফান্ডরেইজিং বন্ধ করবেন।\nতিনি আরও জানান, বিকাশের লিমিট শেষ হওয়ায় যারা অনুদান দিতে চাচ্ছেন কিন্তু দিতে পারছেন না, তারা ব্যাংক একাউন্টের মাধ্যমে দান করতে পারবেন।\nডা. জারা নিশ্চিত করেছেন, পুরো ফান্ডরেইজিং প্রক্রিয়া স্বচ্ছতার সঙ্গে পরিচালিত হচ্ছে।আরও পড়ুনআরও পড়ুনভোটে অনুদান চেয়ে তাসনিম জারার পোস্ট, ৭ ঘণ্টায় এলো ১২ লাখ টাকা\nতিনি বলেন:\nএর আগে তিনি জানান, মাত্র ৭ ঘণ্টায় ১২ লাখ টাকার বেশি অনুদান জমা হয়েছে। ডা. জারা অনুদানদাতাদের প্রতি কৃতজ্ঞতা প্রকাশ করেছেন এবং বলেছিলেন, তাদের সহযোগিতা কল্পনার বাইরে।",
    "scraped_at": "2025-12-24T23:26:03"
  },
  {
    "url": "https://www.jugantor.com/national/1044175",
    "title": "‘ইলিশ রক্ষাও বৈশ্বিক আন্দোলনের অংশ হওয়া উচিত’",
    "publication_date": "2025-12-23T15:44:04+06:00",
    "keywords": "ইলিশ,মৎস্য ও প্রাণিসম্পদ উপদেষ্টা,মাছ",
    "body": "মৎস্য ও প্রাণিসম্পদ উপদেষ্টা ফরিদা আখতার বলেছেন, ইলিশ শুধু একটি মাছ নয়, এটি আমাদের জাতীয় সম্পদ; ডলফিন রক্ষার মতোই ইলিশ রক্ষাও একটি বৈশ্বিক আন্দোলনের অংশ হওয়া উচিত।\nইলিশের মাইগ্রেশন রুটে প্রতিবন্ধকতা চিহ্নিত করে বাংলাদেশ অভ্যন্তরীণ নৌপরিবহন কর্তৃপক্ষের (বিআইডব্লিউটিএ) সঙ্গে সমন্বয় করে প্রয়োজনীয় ড্রেজিং কার্যক্রমের জন্য অনুরোধ জানানো হয়েছে বলেও উল্লেখ করেন তিনি।\nমঙ্গলবার (২৩ ডিসেম্বর) সকালে বাংলাদেশ কৃষি গবেষণা কাউন্সিল (বিএআরসি) অডিটোরিয়ামে বাংলাদেশ ফিশারিজ রিসার্চ ফোরামের (বিএফআরএফ) উদ্যোগে ১০ম দ্বিবার্ষিক মৎস্য সম্মেলনের উদ্বোধনী অধিবেশনে প্রধান অতিথির বক্তব্যে উপদেষ্টা এসব কথা বলেন।\nমৎস্য উপদেষ্টা বলেন, কৃষিভিত্তিক উৎপাদন সম্প্রসারণের ফলে দেশে মাছের সরবরাহ বাড়লেও এর সঙ্গে সঙ্গে নতুন কিছু চ্যালেঞ্জও তৈরি হয়েছে। যার মধ্যে অন্যতম হলো খাদ্য নিরাপত্তা।\nতিনি বলেন, ফুড সেফটি নিশ্চিত না হলে মাছের উৎপাদন বাড়ানোর কোনো অর্থ নেই। একুয়াকালচারে উৎপাদিত মাছ যদি নিরাপদ না হয়, তাহলে সেটিকে প্রকৃত অর্থে মাছ বলা যায় না—এ বিষয়টি আমাদের মাথায় রাখতে হবে।আরও পড়ুনআরও পড়ুনএকনেকে ইস্টার্ন রিফাইনারি সম্প্রসারণসহ ২২ প্রকল্প অনুমোদন\nউপদেষ্টা বলেন, মাছ শুধু পেট ভরানোর খাদ্য নয়; এটি বিশেষ পুষ্টির একটি গুরুত্বপূর্ণ উৎস। মাছের মাধ্যমে প্রয়োজনীয় মাইক্রোনিউট্রিয়েন্ট, ক্যালসিয়ামসহ এমনসব পুষ্টি উপাদান পাওয়া যায়, যা চোখ, হাড় ও মেধা বিকাশে সহায়ক।\nতিনি বলেন, বাঙালির মেধা বিকাশের পেছনেও মাছভিত্তিক খাদ্যাভ্যাস একটি বড় ভূমিকা রেখেছে।\nসামুদ্রিক মৎস্য সম্পদের প্রসঙ্গে উপদেষ্টা বলেন, বাংলাদেশ এখনো এর পূর্ণ সম্ভাবনার সদ্ব্যবহার করতে পারেনি; বর্তমানে মাত্র প্রায় ৩০ শতাংশ সম্পদ ব্যবহার হচ্ছে। বরং যেটুকু ব্যবহার হচ্ছে, সেখানেও নানা সমস্যা রয়েছে।\nতিনি উল্লেখ করেন, আর্টিসনাল ট্রলার ও ইন্ডাস্ট্রিয়াল ট্রলার ভিন্ন ভিন্ন পথে মাছ ধরছে এবং ইন্ডাস্ট্রিয়াল ট্রলারে ব্যবহৃত কিছু প্রযুক্তি নতুন করে উদ্বেগ সৃষ্টি করছে।\nফরিদা আখতার বলেন, সাগরে সাতবার গিয়ে একবার মাছ পাওয়ার পদ্ধতি যেমন গ্রহণযোগ্য নয়, তেমনি একবারে গিয়ে সব মাছ তুলে আনার জন্য সোনার (সাউন্ড নেভিগেশন অ্যান্ড রেঞ্জিং) প্রযুক্তির ব্যবহারও সঠিক হতে পারে না।\nমৎস্য উপদেষ্টা বলেন, সম্প্রতি জানা গেছে ২২৩টি ইন্ডাস্ট্রিয়াল ট্রলারের মধ্যে প্রায় ৭০টিতে সোনার প্রযুক্তি ব্যবহৃত হচ্ছে, যার ফলে সমুদ্রে ওভারফিশিংয়ের ঝুঁকি বেড়েছে। এসব সমস্যা মোকাবিলায় কার্যকর নীতিমালা প্রণয়ন জরুরি।\nতিনি বলেন, এ লক্ষ্যে সরকার গুরুত্বপূর্ণ উদ্যোগ হিসেবে জাতীয় মৎস্য নীতিমালা হালনাগাদের সিদ্ধান্ত নিয়েছে। ইতোমধ্যে মৎস্য আইনে কিছু সংস্কার আনা হয়েছে, তবে আরও কিছু বিষয় সংযোজন প্রয়োজন, যা তিনি দায়িত্বে থাকতেই বাস্তবায়ন করতে চান।\nউপদেষ্টা বিশেষভাবে ক্ষতিকর মাছ ধরার গিয়ার ব্যবহারের বিষয়ে উদ্বেগ প্রকাশ করে বলেন, আগে ব্যবহৃত গিয়ারগুলোকেই পরিবর্তন করে এখন পরিবেশ ও জীববৈচিত্র্যের জন্য ক্ষতিকর রূপ দেওয়া হচ্ছে; এমনকি ইলেকট্রিক শক ব্যবহার করেও মাছ ধরা হচ্ছে, যা কোনোভাবেই গ্রহণযোগ্য নয়।\nমৎস্যজীবীদের জন্য প্রণোদনার ক্ষেত্রেও বৈষম্য রয়েছে উল্লেখ করে ফরিদা আখতার বলেন, কৃষি খাতে যে পরিমাণ সহায়তা দেওয়া হয়, সেই তুলনায় মৎস্যজীবীরা যথাযথ প্রণোদনা পান না।\nনিষেধাজ্ঞার সময়ে তাদের প্রয়োজন অনুযায়ী সহায়তা না পাওয়ার কারণেই অনেক সময় তারা অনিচ্ছাকৃতভাবে নিয়ম লঙ্ঘনে বাধ্য হন বলে তিনি মন্তব্য করেন।\nউপদেষ্টা বলেন, নদীর নাব্যতা হ্রাস, দূষণ ও জলবায়ু পরিবর্তনের সম্মিলিত প্রভাবে ইলিশের প্রজনন ও মাইগ্রেশন মারাত্মকভাবে ব্যাহত হচ্ছে।\nসম্মেলনে মূল প্রবন্ধ উপস্থাপন করেন ওয়ার্ল্ডফিশ বাংলাদেশের কান্ট্রি রিপ্রেজেন্টেটিভ ড. ফারুক-উল ইসলাম। সম্মানিত অতিথি হিসেবে বক্তব্য দেন বাংলাদেশে এফএও প্রতিনিধি (অ্যাড-ইন্টারিম) ড. দিয়া সানো। বিশেষ অতিথি হিসেবে বক্তব্য রাখেন মৎস্য অধিদপ্তরের মহাপরিচালক ড. মো. আবদুর রউফ, বাংলাদেশ মৎস্য গবেষণা ইনস্টিটিউটের মহাপরিচালক ড. অনুরাধা ভাদ্রা এবং এসিআই পিএলসি-এর গ্রুপ অ্যাডভাইজার ড. এফ. এইচ. আনসারী।\nঅনুষ্ঠানে সভাপতিত্ব করেন বিএফআরএফ-এর সভাপতি ড. জোয়ার্দার ফরুক আহমেদ। স্বাগত বক্তব্য দেন মহাসচিব ড. মো. মনিরুল ইসলাম এবং ধন্যবাদ জানান সহ-সভাপতি ড. মো. খালেদ কানক।",
    "scraped_at": "2025-12-24T23:26:04"
  },
  {
    "url": "https://www.jugantor.com/politics/1044174",
    "title": "১২২ আসনে ১৩২ প্রার্থী ঘোষণা জাতীয় গণতান্ত্রিক ফ্রন্টের",
    "publication_date": "2025-12-23T15:35:25+06:00",
    "keywords": "জাতীয় পার্টি,ত্রয়োদশ সংসদ নির্বাচন",
    "body": "জাতীয় পার্টি (একাংশ) ও জেপির নেতৃত্বে গঠিত নতুন রাজনৈতিক জোট ‘জাতীয় গণতান্ত্রিক ফ্রন্ট’ ১২২টি সংসদীয় আসনে ১৩২ জন প্রার্থীর নাম ঘোষণা করেছে। এর মধ্যে কিছু আসনে একাধিক প্রার্থী ঘোষণা করে জোটটি।\nমঙ্গলবার (২৩ ডিসেম্বর) রাজধানীর বনানীর হোটেল শেরাটনের বলরুমে আয়োজিত এক সংবাদ সম্মেলনে জোটের প্রার্থীদের নাম ঘোষণা করেন জাতীয় পার্টির নির্বাহী চেয়ারম্যান মুজিবুল হক চুন্নু।\n৯ ডিসেম্বর জাতীয় পার্টির একাংশ ও জাতীয় পার্টির (জেপি) নেতৃত্বে  জাতীয় গণতান্ত্রিক ফ্রন্ট (এনডিএফ) জোট হয়।জাতীয় পার্টির আনিসুল ইসলাম মাহমুদ ও আনোয়ার হোসেন মঞ্জুর নেতৃত্বাধীন অংশ দুটিসহ মোট ১৮টি দল রয়েছে এই জোটে।\nএনডিএফের শরিক দলগুলো হলো জাতীয় পার্টির (জাপা) আনিসুল ইসলামী নেতৃত্বাধীন অংশ, বাংলাদেশ জাতীয় পার্টি (জেপি), জনতা পার্টি বাংলাদেশ, তৃণমূল বিএনপি, বাংলাদেশ জাতীয়তাবাদী আন্দোলন, বাংলাদেশ সাংস্কৃতিক মুক্তিজোট, গণফ্রন্ট, বাংলাদেশ মুসলিম লীগ (মহসিন রশিদ), জাতীয় ইসলামিক মহাজোট, বাংলাদেশ স্বাধীন পার্টি, বাংলাদেশ স্বাধীনতা পার্টি, অ্যালায়েন্স ডেমোক্রেটিক পার্টি, বাংলাদেশ গণতান্ত্রিক আন্দোলন, ডেমোক্রেটিক পার্টি, জাতীয় সাংস্কৃতিক জোট, জাসদ (শাহজাহান সিরাজ), ইউনাইটেড ডেমোক্রেটিক পার্টি ও গণ আন্দোলন।\nসংবাদ সম্মেলনের শুরুতে স্বাগত বক্তব্যে জাতীয় পার্টির মহাসচিব ও ফ্রন্টের মুখপাত্র এবিএম রুহুল আমিন হাওলাদার বলেন, ‘সারা দেশে মব সন্ত্রাস চলছে। সাধারণ মানুষ থেকে শুরু করে রাজনৈতিক নেতা ও বরেণ্য সাংবাদিক—কেউই এর বাইরে নেই।’\nতিনি বলেন, ‘প্রথম আলো ও ডেইলি স্টারে অগ্নিসংযোগ, বরেণ্য সাংবাদিক নুরুল কবিরকে নাজেহাল, ময়মনসিংহে প্রকাশ্যে এক হিন্দু যুবককে পিটিয়ে হত্যা ও মরদেহ পুড়িয়ে ফেলা, লক্ষ্মীপুরে বিএনপি নেতার বাড়িতে আগুন দিয়ে তার শিশু কন্যাকে হত্যা, ধানমন্ডি ৩২ নম্বর ও ছায়ানটে ভাঙচুর, উদীচী ও আওয়ামী লীগ নেতাদের বাসভবনে অগ্নিসংযোগ, ভারতীয় হাইকমিশনারের বাসভবনে হামলার অপচেষ্টা এবং খুলনায় এনসিপি নেতাকে গুলির ঘটনা—সবকিছুই দেশের ভয়াবহ আইন-শৃঙ্খলা পরিস্থিতির ইঙ্গিত দেয়।’\nহাওলাদার বলেন, ‘দেশ এখন অনিরাপদ ও অগ্নিগর্ভ। এমন পরিস্থিতিতে সরকার কীভাবে সর্বকালের সর্বশ্রেষ্ঠ নির্বাচন উপহার দেবে, তা আমাদের বোধগম্য নয়।’\nশীর্ষ নেতৃবৃন্দ ও হেভিওয়েট প্রার্থী\nজোটের ঘোষিত প্রার্থীদের মধ্যে রয়েছেন—\nজাতীয় পার্টির অন্যান্য প্রার্থী\nজোটের প্রার্থী তালিকায় জাতীয় পার্টির আরও যেসব প্রার্থীর নাম রয়েছে, তাদের মধ্যে উল্লেখযোগ্য—\nজেপি ও অন্যান্য শরিক দলের প্রার্থী\nজোটের শরিক দলগুলোর প্রার্থীদের মধ্যে রয়েছেন— সালাহ উদ্দিন মাহমুদ (কক্সবাজার), মো. রুহুল আমিন (কুড়িগ্রাম-৪), মো. আসাদুজ্জামান (ঠাকুরগাঁও-৩), শওকত মাহমুদ (কুমিল্লা-৫), গোলাম মোর্শেদ রনি (নারায়ণগঞ্জ-৪), কে এম জাহাঙ্গীর (ঝিনাইদহ-২), দীপক কুমার পালিত (চট্টগ্রাম-৯), টি এম জহিরুল হক তুহিন (বরিশাল-৬), শাহ জামিল আমিরুল (মেহেরপুর-২), মির্জা আজম (খুলনা-১), ডাক্তার মুনির হোসেন (চাঁদপুর-৩)সহ বিভিন্ন রাজনৈতিক দলের প্রতিনিধিরা।",
    "scraped_at": "2025-12-24T23:26:05"
  },
  {
    "url": "https://www.jugantor.com/cricket/1044173",
    "title": "এক ওভারে ৫ উইকেট শিকারে বিশ্বরেকর্ড গড়লেন ইন্দোনেশিয়ান পেসার",
    "publication_date": "2025-12-23T15:35:20+06:00",
    "keywords": "",
    "body": "ইন্দোনেশিয়ার পেসার গেদে প্রিয়ান্দানা আন্তর্জাতিক টি-টোয়েন্টিতে এক নতুন কীর্তি গড়েছেন। কম্বোডিয়ার বিপক্ষে ম্যাচে তিনি এক ওভারে পাঁচ উইকেট নিয়েছেন, যা কোনো পুরুষ বা নারী ক্রিকেটারের দ্বারা আন্তর্জাতিক পর্যায়ে প্রথমবারের মতো ঘটেছে।\nমঙ্গলবার (২৩ ডিসেম্বর) বালিতে সিরিজের প্রথম ম্যাচে কম্বোডিয়া ১৬৮ রানের লক্ষ্য তাড়া করছিল। ১৫ ওভারের পর তাদের সংগ্রহ ছিল ১০৬ রান, হাতে ৫ উইকেট। ১৬তম ওভারে প্রিয়ান্দানা বল করতে নামার পর প্রথম তিন বলে তিনটি উইকেট নেন এবং হ্যাটট্রিক সম্পন্ন করেন। পরবর্তী দুই বলেও তিনি উইকেট নেন, মাত্র ১ রান খরচ করে ওভারটি শেষ করেন। এই অসাধারণ বোলিংয়ে ইন্দোনেশিয়ার জয় নিশ্চিত হয় ৬০ রানে।\nবল হাতে ইতিহাস গড়ার আগে প্রিয়ান্দানা ব্যাট করেও অবদান রাখেন। ওপেনিংয়ে নেমে ১১ বলে ৬ রান করেন। তবে দলের ইনিংসের মূল নায়ক ছিলেন উইকেটকিপার-ব্যাটার ধর্ম কুসুমা, যিনি ৬৮ বলে ১১০* রানের দারুণ ইনিংস খেলেন।\nআরও পড়ুনআরও পড়ুনকেন ঢাকায় দেশি কোচ বেশি?\nআন্তর্জাতিক ক্রিকেটে এটি প্রথমবার হলেও ঘরোয়া বা অন্যান্য স্বীকৃত টি-টোয়েন্টিতে এক ওভারে পাঁচ উইকেট নেওয়া আগে দুইবার ঘটেছে। ২০১৩-১৪ মৌসুমে বাংলাদেশের আল-আমিন হোসেন এবং ২০১৯-২০ মৌসুমে ভারতের অভিমন্যু মিথুন এই কীর্তি গড়েছিলেন।\nএর আগে আন্তর্জাতিক টি-টোয়েন্টিতে এক ওভারে চার উইকেট নেওয়ার ঘটনা ১৪ বার ঘটেছে, যার মধ্যে সবচেয়ে আলোচিত ঘটনা ছিল ২০১৯ সালে লাসিথ মালিঙ্গার নিউজিল্যান্ডের বিপক্ষে টানা চার বলে চার উইকেট নেওয়া।",
    "scraped_at": "2025-12-24T23:26:06"
  },
  {
    "url": "https://www.jugantor.com/politics/1044172",
    "title": "তারেক রহমানের সংবর্ধনায় ৫০ লাখ মানুষের সমাগম হবে: রিজভী",
    "publication_date": "2025-12-23T15:32:10+06:00",
    "keywords": "রুহুল কবির রিজভী,তারেক রহমানের স্বদেশ প্রত্যাবর্তন",
    "body": "ঢাকায় বিএনপির ভারপ্রাপ্ত চেয়ারম্যান তারেক রহমানের সংবর্ধনা অনুষ্ঠানে ৫০ লাখ মানুষের সমাগম হবে বলে আশাবাদ জানিয়েছেন দলটির সিনিয়র যুগ্ম মহাসচিব ও অভ্যর্থনা কমিটির সদস্য সচিব রুহুল কবির রিজভী।\nমঙ্গলবার (২৩ ডিসেম্বর) দুপুরে রাজধানীর ৩০০ ফিট এলাকায় নির্মিত অভ্যর্থনা মঞ্চ পরিদর্শন শেষে তিনি এ কথা বলেন।\nরিজভী বলেন, আগামী ২৫ ডিসেম্বর তারেক রহমান আসবেন। আজকেই আমরা দেখতে পাচ্ছি, বিভিন্ন জেলা থেকে লোক আসা শুরু হয়েছে। সুতরাং ২৫ ডিসেম্বর এখানে মানুষের মহামিলন ও মহামেলায় পরিণত হবে। এ ব্যাপারে আমরা নিশ্চিত। যে জনসমাগম হবে তাদের সংবর্ধনা নেওয়ার পর তার মা দেশনেত্রী খালেদা জিয়া যিনি দীর্ঘদিন নিপীড়ন নির্যাতন সহ্য করেছেন, আজকে হাসপাতালে চিকিৎসাধীন, তাকে দেখে তিনি বাসায় যাবেন।\nতিনি আরও বলেন, নিরাপত্তার প্রথম দায়িত্ব সরকারের, এরপর দলের।\nএদিকে দলের দ্বিতীয় শীর্ষ নেতা তারেক রহমানের ঐতিহাসিক প্রত্যাবর্তনকে ঘিরে বিএনপির সর্বস্তরে আনন্দের জোয়ার বইছে। দীর্ঘ প্রতীক্ষার অবসান ঘনিয়ে আসায় তৃণমূল থেকে কেন্দ্র পর্যন্ত নেতাকর্মীদের মধ্যে নতুন করে প্রাণচাঞ্চল্য ও উদ্দীপনা দেখা দিয়েছে।আরও পড়ুনআরও পড়ুনগণতন্ত্রের উত্তরণে বাধা দিতে ‘ভয়ংকর চক্রান্ত’ চলছে: ফখরুল\nসকাল থেকেই দেশের বিভিন্ন স্থান থেকে স্লোগান ও প্ল্যাকার্ড হাতে বিএনপির নেতাকর্মীরা মঞ্চ পরিদর্শনে আসছেন। তারা জানান, নেতাকে বরণ করে নিতে সব ধরনের প্রস্তুতি নেওয়া হচ্ছে।\nএ সময় মঞ্চের সামনে পুলিশের পাশাপাশি সেনাবাহিনীকেও টহল দিতে দেখা যায়। সার্বিক নিরাপত্তা নিশ্চিত করতে দফায় দফায় গাড়িতে করে সেনাবাহিনীর বিভিন্ন টিম মঞ্চ এলাকা পরিদর্শন করছে।",
    "scraped_at": "2025-12-24T23:26:08"
  },
  {
    "url": "https://www.jugantor.com/cricket/1044171",
    "title": "কেন ঢাকায় দেশি কোচ বেশি?",
    "publication_date": "2025-12-23T15:27:56+06:00",
    "keywords": "বিপিএল ২০২৬",
    "body": "আসন্ন বিপিএলে অংশ নিচ্ছে ঢাকা ক্যাপিটালস, যারা ইতোমধ্যেই প্রস্তুতি শুরু করেছে। দলের প্রধান কোচ হিসেবে আছেন একমাত্র বিদেশি কোচ টবি র‍্যাডফোর্ড। অন্য সব কোচিং স্টাফ দেশি।\nসহকারী কোচ মাহবুব আলি জ্যাকি সংবাদ সম্মেলনে জানিয়েছেন, দলের মূলভাবে দেশি কোচদের ওপরই ভরসা। শুধুমাত্র টবি র‍্যাডফোর্ড থাকবেন, এছাড়া বিশ্লেষক হিসেবে কিছু বাইরের কোচ থাকতে পারেন। কিন্তু দলে মূলত ফিজিও ও ট্রেইনারদের মতো দেশি স্টাফদের গুরুত্ব বেশি।\nজ্যাকি বলেন, ‘ফিজিও এবং ট্রেইনাররা খেলোয়াড়দের শারীরিক অবস্থার প্রতি সবচেয়ে পরিচিত। তাই তাদের গুরুত্ব অনেক বেশি। আমাদের দেশি স্টাফরা আন্তর্জাতিক মানের খেলোয়াড় নিয়েও কাজ করার অভিজ্ঞতা রাখে, তাই দলের ফ্র্যাঞ্চাইজিও স্থানীয়দেরকে বেশি সুযোগ দিয়েছে। এভাবে স্থানীয়দেরও আন্তর্জাতিক পর্যায়ে উন্নয়ন করার সুযোগ মিলছে।’\nআরও পড়ুনআরও পড়ুনবিপিএল মাতাতে বাংলাদেশে আসলেন যেসব বিদেশি ক্রিকেটার\nতিনি আরও উল্লেখ করেন, দল ম্যাচের পরিস্থিতি অনুযায়ী একাধিক গেম প্ল্যান তৈরি রাখে। প্রতিপক্ষের ওপর নির্ভর করে কোচিং স্টাফ ও অধিনায়ক মিলিয়ে এগুলো প্রয়োগ করা হয়। জ্যাকি বলেন, ‘প্রতিটি দলের সঙ্গে আমাদের দুই-তিনটি গেম প্ল্যান থাকে। কোন পরিস্থিতিতে কোন প্ল্যান ব্যবহার হবে, তা আমরা নির্ধারণ করি। খেলার সময়ে সময় অনুযায়ী খেলোয়াড়দের অবস্থানও পরিবর্তিত হয়।’",
    "scraped_at": "2025-12-24T23:26:09"
  },
  {
    "url": "https://www.jugantor.com/country-news/1044170",
    "title": "বিস্ফোরক মামলায় আ. লীগ ও শ্রমিক লীগ নেতা গ্রেফতার",
    "publication_date": "2025-12-23T15:24:57+06:00",
    "keywords": "আওয়ামী লীগ,গ্রেফতার",
    "body": "ময়মনসিংহের গৌরীপুরে সোমবার (২২ ডিসেম্বর) রাতে অভিযান চালিয়ে উপজেলার রামগোপালপুর ইউনিয়নের বাহাদুরপুর এলাকা থেকে ওয়ার্ড আওয়ামী লীগের সাবেক সাধারণ সম্পাদক আব্দুল গণি এবং বলুহা এলাকা থেকে ইউনিয়ন শ্রমিক লীগের সহসভাপতি মোহাম্মদ আলীকে গ্রেফতার করেছে পুলিশ।\nএছাড়া, একই রাতে গৌরীপুর পৌর শহরের ঝলমল সিনেমা হল সড়ক এলাকা থেকে পৌর যুবলীগের সাবেক সভাপতি মজিবুর রহমানকে গ্রেফতার করা হয়। তিনি পৌর মধ্যবাজার এলাকার মৃত জয়নালা আবেদীনের পুত্র।আরও পড়ুনআরও পড়ুনছাত্রদল নেতা হত্যা মামলায় বিএনপির ১২ নেতা কারাগারে\nগ্রেফতারের বিষয়টি নিশ্চিত করে গৌরীপুর থানার ওসি কামরুল হাসান বলেন, বিশেষ ক্ষমতা আইনের একটি বিস্ফোরক মামলায় অজ্ঞাতনামা আসামি হিসেবে তাদের গ্রেফতার করা হয়েছে। গ্রেফতারকৃতদের মঙ্গলবার  বিজ্ঞ আদালতে পাঠানো হয়েছে।",
    "scraped_at": "2025-12-24T23:26:10"
  },
  {
    "url": "https://www.jugantor.com/islam-life/1044169",
    "title": "জিনরা যেভাবে রাসুলের (সা.) হাতে ইসলাম গ্রহণ করেছিল",
    "publication_date": "2025-12-23T15:22:02+06:00",
    "keywords": "ইসলাম ধর্ম,ইসলাম,মহানবী হযরত মুহাম্মদ সা.,জিন",
    "body": "রাসুল (সাল্লাল্লাহু আলাইহি ওয়াসাল্লাম) ছিলেন মানবজাতির পাশাপাশি জিন জাতির জন্যও প্রেরিত নবী। তিনি অত্যন্ত নিষ্ঠার সঙ্গে উভয় সৃষ্টির কাছে আল্লাহ্‌র বাণী পৌঁছে দিয়েছেন।\nইবনু আব্বাসের (রা.) সূত্রে সহিহ বুখারিতে বর্ণিত আছে, একসময় ফেরেশতাদের গোপন আলোচনা শোনার জন্য জিনরা কোনো বাধা ছাড়াই আকাশের কাছাকাছি নির্দিষ্ট এলাকায় যেতে পারত। কিন্তু শেষ নবীর (সা.) আগমনের সময় ঘনিয়ে এলে তাদের সেই পথ বন্ধ করে দেওয়া হয়। ঊর্ধ্বজগতে কঠিন নিরাপত্তাব্যবস্থা জারি করা হয়। কোন জিন বা শয়তান সেখানে প্রবেশের চেষ্টা করলে তাকে উল্কাপিণ্ড নিক্ষেপ করে তাড়িয়ে দেওয়া হতো।\nঊর্ধ্বজগতে এই আকস্মিক পরিবর্তনের রহস্য উদঘাটনের জন্য জিনদের একটি প্রতিনিধি দল পৃথিবী সফরে বের হয়। পৃথিবীতে ঘুরে বেড়ানো জিন দলটি তায়েফের কাছাকাছি নাখলা নামক এক প্রান্তরে এসে কুরআন তেলাওয়াত শুনতে পায়। সে সময় রাসুল (সা.) তায়েফ থেকে মক্কায় ফিরার পথে নাখলায় যাত্রা বিরতিতে সালাতুল ফজরের ইমামতি করছিলেন।\nজিনরা কুরআন তেলাওয়াত শুনে সেখানেই থেমে যায়। ভোরের স্নিগ্ধ আলোতে ওহির বার্তাবাহক রাসুল সল্লাল্লাহু আলাইহি ওয়াসাল্লামের বিমুগ্ধকর কন্ঠে কুরআনের তেলাওয়াত শুনে প্রতিনিধি দলটি সঙ্গে সঙ্গেই ইসলাম গ্রহণ করে। (সহিহ বুখারি, হাদিস: ৭৭৩)\nআল্লাহ তায়ালা বলেন, (হে রাসুল!) বলে দিন, আমার কাছে ওহি এসেছে যে, জিনদের একটি দল মনোযোগ সহকারে (কুরআন) শুনেছে অতঃপর (নিজ সম্প্রদায়ের কাছে গিয়ে) বলেছে, আমরা এক বিস্ময়কর কুরআন শুনেছি। যা সঠিক পথ প্রদর্শন করে। সুতরাং আমরা তার প্রতি ইমান এনেছি। এখন আর আমরা আমাদের প্রতিপালকের সঙ্গে (ইবাদতে) কখনও কাউকে শরিক করবো না। (সুরা জিন: আয়াত, ১-২)\nপ্রতিনিধি দলটি কেবল ইসলাম কবুল করেই ক্ষান্ত হয়নি; বরং তারা নিজেরাই দ্বীনের দায়ী হয়ে নিজ সম্প্রদায়ের কাছে ইসলামের দাওয়াত পৌঁছে দেন।\nআল্লাহর ভাষ্যে, এবং (হে রাসুল) স্মরণ করুন, যখন আমি একদল জিনকে কুরআন শোনার জন্য আপনার অভিমুখী করে দিয়েছিলাম। যখন তারা সেখানে পৌঁছল, (একে অন্যকে) বলল, চুপ কর। তা পড়া হয়ে গেলে তারা আপন সম্প্রদায়ের কাছে ফিরে গেল সতর্ককারীরূপে। তারা বলল, হে আমাদের কওম! নিশ্চয় জেনে রেখ, আমরা এমন এক কিতাব (-এর পাঠ) শুনেছি, যা মুসা (আ.)-এর পর অবতীর্ণ হয়েছে, তার পূর্ববর্তী কিতাবসমূহের সমর্থকরূপে, যা পথ-নির্দেশ করে সত্যের ও সরল পথের।\nআরও পড়ুনরাসুলের (সা.) নির্দেশে জ্বালিয়ে দেওয়া হয় যে মসজিদনবীজির দাদার নাম কি আসলেই আব্দুল মুত্তালিব ছিল?তীরবিদ্ধ হয়েও নামাজ ছাড়েননি যে সাহাবি\nআরও পড়ুন\nহে আমাদের কওম! আল্লাহর পথে আহ্বানকারীর ডাকে সাড়া দাও এবং তার প্রতি ইমান আন। আল্লাহ তোমাদের গুনাহসমূহ ক্ষমা করে দিবেন এবং তোমাদেরকে রক্ষা করবেন এক যন্ত্রনাদায়ক শাস্তি থেকে। (সুরা আহকাফ: আয়াত, ২৯-৩১)\nজিনদের দ্বীনি শিক্ষা ও লাইলাতুল জিন\nইসলাম গ্রহণের পর রাসুলুল্লাহ (সা.) জিন সম্প্রদায়কে দ্বীনি বিধিবিধান শিক্ষা দিতেন। বিভিন্ন সময়ে জিনেরা তার পবিত্র সান্নিধ্যে উপস্থিত হয়ে শরিয়তের নানা হুকুম-আহকাম সম্পর্কে জ্ঞান অর্জন করত।\nযেসব রাতে রাসুল (সা.) জিনদের দাওয়াত দিয়েছেন বা জিনেরা তার কাছে দ্বীনি শিক্ষা গ্রহণ করতে এসেছে, ইসলামের ইতিহাসে সেসব রাত লাইলাতুল জিন নামে পরিচিত।\nআমির (রহ.) থেকে বর্ণিত, তিনি বলেন, আমি আলকামাকে প্রশ্ন করলাম, জিনদের সঙ্গে সাক্ষাতের রাতে ইবনু মাসউদ (রা.) কি রাসুলুল্লাহ (সা.) এর সঙ্গে ছিলেন?\nআলকামাহ (রা.) বললেন, আমি ইবনু মাসউদকে (রা.) জিজ্ঞেস করলে তিনি বললেন, না। তবে আমরা এক রাতে রাসুল (সা.)-এর সাথে ছিলাম। হটাৎ আমরা তাকে হারিয়ে ফেলি। আমরা পাহাড়ি উপত্যকা ও গিরিপথে অনেক খোঁজ করেও তাকে পাইনি। আমরা মনে করলাম, হয় জিনেরা তাকে উড়িয়ে নিয়ে গেছে অথবা কেউ তাকে গোপনে হত্যা করেছে।\nইবনু মাসউদ (রা.) বলেন, সে রাতটি আমাদের জন্য এতই ভয়াবহ ছিল যে, এমন রাত কোন জাতির উপর এসেছে বলে মনে হয় না। ভোরে আমরা তাকে হেরা পর্বতের দিক থেকে আসতে দেখি। রাসুল (সা.) আমাদের জানান, জিনদের পক্ষ থেকে এক আহ্বানকারী তাকে নিতে এসেছিল। তিনি তার সঙ্গে গেলেন এবং তাদেরকে কুরআন পাঠ করে শুনালেন।\nইবনু মাসউদ (রা.) বলেন, পরে তিনি আমাদেরকে সঙ্গে নিয়ে যান এবং তাদের বিভিন্ন নিদর্শন ও আগুনের চিহ্ন দেখান।\nজিনেরা তার কাছে খাদ্যের আবেদন করলে, তিনি বললেন, আল্লাহর নামে জবেহ করা প্রতিটি পশুর হাড় তোমাদের খাদ্য। তোমাদের হাতের স্পর্শে তা পুনরায় গোশতে পরিপূর্ণ হয়ে যাবে। আর উটের বিষ্ঠা তোমাদের পশুর খাদ্য।\nঅতঃপর রাসুল (সা.) বললেন, এ দুইটি বস্তু দিয়ে শৌচকার্য করো না। কেননা এগুলো তোমাদের ভাইদের (জিনদের) খাদ্য। (সহিহ মুসলিম, হাদিস: ৮৯৩)\nনাসিবাইন অঞ্চলে জিনদের সাক্ষাৎ\nআবু হুরাইরা (রা.) থেকে বর্ণিত, রাসুল (সা.) বলেন, নাসিবাইন (সিরিয়া ও ইরাকের মধ্যেবর্তী একটি নগরী।) অঞ্চল থেকে একদল জিন আমার কাছে এসেছিল। তারা ছিল ভালো জিন। তারা আমার কাছে খাদ্যদ্রব্যের আবেদন জানালে, আমি আল্লাহ্‌র কাছে দোয়া করলাম যে, যখন কোন হাড্ডি বা গোবর তারা লাভ করে তখন তারা যেন তাতে খাদ্য পায়। (সহিহ বুখারি, হাদিস: ৩৮৬০)\nরাসুলের তেলাওয়াতের জবাব\nজাবের (রা.) বলেন, রাসুল (সা.) তার সাহাবিদের সামনে শুরু হতে শেষ পর্যন্ত সুরা আর-রহমান পাঠ করলেন। কিন্তু সাহাবিরা নীরব থাকলেন। তিনি বলেন, এ সুরাটি আমি জিনদের সঙ্গে সামনে পাঠ করেছিলাম। তোমাদের তুলনায় তারা উত্তম  জবাব দিয়েছিল। যখনই আমি তিলাওয়াত করেছি, “তোমরা জিন ও মানুষ, তোমাদের রবের কোন কোন নিয়ামতকে অস্বীকার করবে?”\nতখনই তারা বলেছে, হে আমাদের রব! আমরা আপনার কোন নিয়ামতই অস্বীকার করি না, সমস্ত প্রশংসা আপনারই। (তিরমিজি, হাদিস: ৩২৯১)\nরাসুল (সা.) বহুবার নিজের উপর অর্পিত দায়িত্ব জিন সম্প্রদায়ের কাছে পৌঁছে দিয়েছেন। এতে মানব ও দানব উভয় জাতির জন্য তার নবুয়তের সার্বজনীনতা ও ব্যাপকতা সুস্পষ্টভাবে প্রমাণিত হয়।",
    "scraped_at": "2025-12-24T23:26:11"
  },
  {
    "url": "https://www.jugantor.com/politics/1044168",
    "title": "গণতন্ত্রের উত্তরণে বাধা দিতে ‘ভয়ংকর চক্রান্ত’ চলছে: ফখরুল",
    "publication_date": "2025-12-23T15:21:47+06:00",
    "keywords": "বিএনপি,মির্জা ফখরুল",
    "body": "গণতন্ত্র উত্তরণ প্রক্রিয়াকে বাধাগ্রস্থ করতে একটি মহল ‘ভয়ংকরভাবে চক্রান্ত’ করছে বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর।\nরাজধানীর গুলশানে চেয়ারপারসনের কার্যালয়ে মঙ্গলবার সকালে এক সংবাদ সম্মেলনে এসব কথা বলেন তিনি।\nমির্জা ফখরুল বলেন, বাংলাদেশ এখন একটা ট্রাজিশন পিরিয়ডে আছে। একটা ভয়াবহ ফ্যাসিস্ট শাসন, যে শাসন আমাদের সব মূল্যবোধগুলোকে ধ্বংস করে দিয়েছিল, আমাদের গণতান্ত্রিক প্রতিষ্ঠানগুলোকে ধ্বংস করে দিয়েছিল, আমাদের অর্থনীতিকে ধ্বংস করে দিয়েছিল। সেই ফ্যাসিস্ট শাসন থেকে বেরিয়ে এসে আমরা এখন একটা নির্বাচনের দিকে যাচ্ছি এবং নির্বাচনের পরে একটা নির্বাচিত সরকার, নির্বাচিত পার্লামেন্ট আমাদের দেশকে আমাদের জাতিকে সঠিক পথ এগিয়ে নিয়ে যাবে এ প্রত্যাশা আমরা সবাই করছি।\nতিনি বলেন, এর মধ্যেই দেখা যাচ্ছে যে কিছু সংখ্যক ব্যক্তি, মহল তারা এই ট্রাজিশনাল যে প্রসেস এটাকে বাধাগ্রস্ত করার জন্য ভয়ঙ্করভাবে চক্রান্ত করছে।\nইনকিলাব মঞ্চের নেতা শরীফ ওসমান বিন হাদিকে নিয়ে ফখরুল বলেন, আমি আজকে আবারো এই চক্রান্তের ফলে শহীদ হয়ে যাওয়া ওসমান বিন হাদির আত্মার মাগফেরাত কামনা করছি এবং পরম করুনাময় আল্লাহ তালার কাছে এই দোয়া চাইছি যে, আল্লাহতালা তাকে যেন বেহেশতে সর্বশ্রেষ্ঠ স্থানে নিয়ে যান।\nশতবর্ষী রাজনৈতিক দল জমিয়তে উলামায়ে ইসলাম বাংলাদেশের কাছে চারটি আসন ছেড়ে দিচ্ছে বিএনপি। সংবাদ সম্মেলনে এ কথা জানান মির্জা ফখরুল।\nযে চারটি আসনে সমঝোতা হয়েছে, সেগুলোতে উলামায়ে ইসলামের প্রার্থী হচ্ছেন—নীলফামারী-১ আসনে দলের মহাসচিব মনজুরুল ইসলাম আফেন্দী, নারায়ণগঞ্জ-৪ আসনে মনির হোসাইন কাসেমী, সিলেট-৫ আসনে দলের সভাপতি উবায়দুল্লাহ ফারুক এবং ব্রাক্ষণবাড়িয়া-২ আসনে জুনায়েদ আল হাবীব।\nএ সময় জমিয়তে উলামায়ে ইসলাম, বাংলাদেশের আমির মাওলানা মো. উবায়দুল্লাহ ফারুক, বিএনপির স্থায়ী কমিটির সদস্য সালাহউদ্দিন আহমদ উপস্থিত ছিলেন।",
    "scraped_at": "2025-12-24T23:26:13"
  },
  {
    "url": "https://www.jugantor.com/international/1044167",
    "title": "যে কারণে বিদেশি শিক্ষার্থী হারাচ্ছে মার্কিন বিশ্ববিদ্যালয়গুলো",
    "publication_date": "2025-12-23T15:20:04+06:00",
    "keywords": "যুক্তরাষ্ট্র,হার্ভার্ড বিশ্ববিদ্যালয়,শিক্ষার্থী,মার্কিন ভিসা লটারি",
    "body": "মার্কিন সংবাদমাধ্যমের এক প্রতিবেদন অনুযায়ী, ২০২৪ থেকে ২০২৫ সালের শরৎকালের মধ্যে দেশটির বিশ্ববিদ্যালয়গুলোত নতুন বিদেশি শিক্ষার্থীদের ভর্তি ১৭ শতাংশ কমে গেছে।\nইনস্টিটিউট ফর ইন্টারন্যাশনাল এডুকেশনের এক প্রতিবেদনের বরাতে বিশ্লেষণধর্মী সংবাদমাধ্যম ইউএসনিউজ তাদের এক নিবন্ধে লিখেছে, মার্কিন বিশ্ববিদ্যালয়গুলোতে বিদেশি শিক্ষার্থীদের ভর্তি কমে গেছে।\nপ্রতিবেদন অনুযায়ী, ২০২৪ থেকে ২০২৫ সালের মধ্যে মার্কিন বিশ্ববিদ্যালয়গুলোতে নতুন বিদেশি শিক্ষার্থীদের ভর্তি ১৭ শতাংশ কমেছে। যা আন্তর্জাতিক শিক্ষাবিদদের সমিতির অনুমান অনুসারে, প্রায় ১.১ বিলিয়ন ডলার রাজস্ব এবং প্রায় ২৩,০০০ কর্মসংস্থানের সুযোগ হারানোর সমতুল্য।\nযদিও স্নাতক স্তরের শিক্ষার্থী ২ শতাংশ বৃদ্ধি পেয়েছে। যেখানে স্নাতক এবং ডিগ্রিবিহীন প্রোগ্রামগুলোতে ভর্তি যথাক্রমে ১২ এবং ১৭ শতাংশ কমেছে।\nইনস্টিটিউট ফর ইন্টারন্যাশনাল এডুকেশনের গবেষণা ও মূল্যায়ন প্রধান মিরকা মার্টেল বলেন, এই প্রতিবেদনটি স্প্রিং সেমিস্টারের শুরুতে প্রায় ৮২৫টি প্রতিষ্ঠানের পরিস্থিতির একটি প্রাথমিক চিত্র মাত্র। সম্পূর্ণ তথ্য ওপেন ডোরস ২০২৬ রিপোর্টে প্রকাশিত হবে।আরও পড়ুনআরও পড়ুনগ্রিন কার্ড লটারি স্থগিত করলেন ট্রাম্প\nইনস্টিটিউট ফর ইন্টারন্যাশনাল এডুকেশনের মতে, এই প্রবণতার প্রধান কারণ হলো ভিসা সমস্যা, ভ্রমণ নিষেধাজ্ঞা এবং নির্দিষ্ট কিছু দেশের নাগরিকদের প্রবেশের বিষয়ে মার্কিন সরকারের সিদ্ধান্ত।\nএই প্রভাবগুলোর একটি উদাহরণ সান দিয়াগো স্টেট ইউনিভার্সিটিতে দেখা গেছে। সেখানে বিদশি শিক্ষার্থীর সংখ্যা ২০২৪ সালের স্প্রিং সেশনে ভর্তি হওয়া ৯৫৭ জন থেকে কমে ২০২৫ সালের স্প্রিং সেশনে ৮৮৯-এ দাঁড়িয়েছে।\nএতে যে ক্ষতি হয়েছে, তা পুষিয়ে নিতে কিছু মার্কিন বিশ্ববিদ্যালয় দেশীয় শিক্ষার্থী ভর্তি জোরদার করেছে এবং তাদের ওয়েটিং লিস্ট দীর্ঘ করেছে। ৭০ শতাংশেরও বেশি বিশ্ববিদ্যালয় ভর্তিচ্ছু শিক্ষার্থীদের ২০২৬ সালের স্প্রিং সেশন পর্যন্ত ভর্তি স্থগিত রাখার অনুমতি দিয়েছে।\nকিছু প্রতিষ্ঠান শিক্ষার্থীদের আকর্ষণ করার জন্য আন্তর্জাতিক ক্যাম্পাস বা অনলাইন লার্নিং প্রোগ্রামও ব্যবহার করেছে।\nএ অবস্থায় বিশেষজ্ঞরা বলছেন, বিদেশি শিক্ষার্থী ভর্তি কমে যাওয়াটা যুক্তরাষ্ট্রের উচ্চশিক্ষার জন্য একটি নতুন চ্যালেঞ্জ। এই প্রবণতা বিশ্ববিদ্যালয়ের তহবিল, আন্তর্জাতিক একাডেমিক অংশীদারিত্ব এবং মার্কিন উচ্চশিক্ষা ব্যবস্থার বৈশ্বিক অবস্থানের ওপর নেতিবাচক প্রভাব ফেলতে পারে।",
    "scraped_at": "2025-12-24T23:26:14"
  },
  {
    "url": "https://www.jugantor.com/song/1044166",
    "title": "কুমার শানুর মানহানির মামলায় যা বললেন প্রাক্তন স্ত্রী",
    "publication_date": "2025-12-23T15:19:42+06:00",
    "keywords": "",
    "body": "বলিউডের জনপ্রিয় প্লেব্যাক সিঙ্গার কুমার শানু এবং তার প্রাক্তন স্ত্রী রীতা ভট্টাচার্যের মধ্যে বিরোধ এবার আদালতে পৌঁছেছে। সম্প্রতি রীতা শানুর বিরুদ্ধে আনা মানহানির মামলার প্রসঙ্গে বক্তব্য দিয়েছেন। গায়কের কোটি কোটি টাকার ক্ষতিপূরণ দাবিকে তিনি দুর্ভাগ্যজনক হিসেবে উল্লেখ করেছেন।\nকিছুদিন আগে এক সাক্ষাৎকারে রীতা শানু সম্পর্কে বিস্ফোরক অভিযোগ এনেছিলেন। তিনি দাবি করেন, অন্তঃসত্ত্বা থাকাকালীন সময়ে শানু তার ওপর অমানবিক আচরণ করেছেন এবং তাকে খাবারও দেওয়া হতো না। এছাড়া, শানুর একাধিক বিবাহবহির্ভূত সম্পর্কের কথাও তিনি প্রকাশ্যে আনেন।\nএই অভিযোগের পর নিজেকে রক্ষা করতে মুম্বাই হাইকোর্টে পৌঁছান কুমার শানু। ৫০ কোটি টাকার দাবিতে মামলা করা হলে, রীতা অবাক হয়ে এই বিষয়ে মন্তব্য করেন। শুরুতে ৩০ লাখ টাকার ক্ষতিপূরণের কথা বলা হলেও, তিনি জানান, শানুর আইনি নোটিশে ৫০ কোটি টাকার দাবি করা হয়েছে।\nআরও পড়ুনআরও পড়ুননতুন বছরে বলিউডের ঝুলিতে থাকছে যেসব ধামাকা\nরীতা বলেন, ‘আমি বুঝতে পারছি না, ও কিভাবে ভাবল আমি আমার কাছে এত টাকা রাখি। এটা সত্যিই অবাক করা বিষয়। তিনি কি ভুলে গেছেন যে, তিনি নিজের তিন সন্তানের মায়ের বিরুদ্ধে মামলা করছেন?’\nতিনি আরও অভিযোগ করেন, ‘যখন আমি অন্তঃসত্ত্বা ছিলাম, তখন তার অন্য সম্পর্কগুলো প্রকাশ্যে আসত। আমার বয়স তখন এত কম ছিল যে আমি ভয় ও অসহায়তার মধ্যে ছিলাম। আমাকে রান্নাঘরে আটকে রাখা হতো এবং শিশুর জন্য প্রয়োজনীয় চিকিৎসা বা দুধ থেকেও বঞ্চিত করা হয়েছিল।’",
    "scraped_at": "2025-12-24T23:26:15"
  },
  {
    "url": "https://www.jugantor.com/country-news/1044165",
    "title": "ছাত্রদল নেতা হত্যা মামলায় বিএনপির ১২ নেতা কারাগারে",
    "publication_date": "2025-12-23T15:17:12+06:00",
    "keywords": "কুপিয়ে হত্যা,ছাত্রদল নেতা",
    "body": "সাবেক প্রধানমন্ত্রী ফ্যাসিস্ট শেখ হাসিনার হাসির রায় ঘোষণাকে কেন্দ্র করে গত ১৭ নভেম্বর বরিশালের বাবুগঞ্জ উপজেলার জাহাঙ্গীরনগর ইউনিয়ন ছাত্রদলের উদ্যোগে মিষ্টি বিতরণকে ঘিরে সংঘর্ষের ঘটনা ঘটে। এ সংঘর্ষে ছাত্রদলের ইউনিয়ন সহ-সভাপতি রবিউলকে কুপিয়ে হত্যা করা হয়।\nএ ঘটনায় নিহত রবিউলের বাবা মিজানুর রহমান বাদী হয়ে বাবুগঞ্জ থানায় বিএনপি ও এর সহযোগী সংগঠনের ২১ জন নেতাকর্মীর বিরুদ্ধে একটি হত্যা মামলা দায়ের করেন।\nসোমবার (২২ ডিসেম্বর) মামলার ১২ আসামি বরিশাল জেলা ও দায়রা জজ আদালতে হাজির হয়ে জামিনের আবেদন করেন। শুনানি শেষে আদালতের বিচারক মো. ফারুক হোসেন তাদের জামিন আবেদন নামঞ্জুর করে কারাগারে পাঠানোর আদেশ দেন।\nকারাগারে পাঠানো আসামিরা হলেন— বাবুগঞ্জ উপজেলার ঠাকুর মল্লিক এলাকার বাসিন্দা ছাত্রদল নেতা নাবিদ হাসান শান্ত, মিজানুর রহমান কবিরাজ, মো. বাবুল হাওলাদার, সফিউল আজম শাহিন ফরাজী, এমদাদুল হক মিলন ও তার ভাই জহিরুল ইসলাম, সাইদুর রহমান, মো. সোহাগ, সফিকুল ইসলাম সবুজ হাওলাদার, রফিক মুন্সি, সুমন ব্যাপারী ও আব্দুল্লাহ হাওলাদার।\nআদালতের বেঞ্চ সহকারী কামরুল ইসলাম জানান, রবিউল হত্যা মামলার এসব ১২ জন আসামি উচ্চ আদালতের দেওয়া জামিনে ছিলেন। জামিনের মেয়াদ শেষ হওয়ায় তারা জেলা ও দায়রা জজ আদালতে হাজির হন। পরে আদালত তাদের জামিন আবেদন নামঞ্জুর করে কারাগারে পাঠানোর নির্দেশ দেন।",
    "scraped_at": "2025-12-24T23:26:16"
  },
  {
    "url": "https://www.jugantor.com/country-news/1044164",
    "title": "নৈশপ্রহরীকে কুপিয়ে হত্যা",
    "publication_date": "2025-12-23T15:10:54+06:00",
    "keywords": "কুপিয়ে হত্যা",
    "body": "নরসিংদীর পলাশ উপজেলায় এমরান ওরফে নয়ন বাবু (৩৫) নামে এক নৈশপ্রহরীকে কুপিয়ে হত্যা করেছে দুর্বৃত্তরা। মঙ্গলবার (২৩ ডিসেম্বর) ভোরে উপজেলার ডাঙ্গা ইউনিয়নের কেন্দুয়াব গ্রামে এ ঘটনা ঘটে।\nনিহত এমরান কেন্দুয়াব গ্রামের আমির ইসলামের ছেলে। তিনি স্থানীয় একটি পাওয়ারলোমের নিরাপত্তাকর্মী ছিলেন।\nপুলিশ ও নিহতের স্বজনদের সূত্রে জানা যায়, নিহত এমরান বাড়ির পাশের মোস্তফার মালিকানাধীন একটি পাওয়ারলোমে নাইটগার্ডের চাকরি করতেন। রাত আনুমানিক ৩টার দিকে তিনি প্রকৃতির ডাকে সাড়া দিতে পাওয়ারলোমের ভেতর থেকে বাইরে বের হন। এরপর আর তিনি কাজে ফেরেননি।\nভোর আনুমানিক ৫টার দিকে সিফাত নামে অপর এক শ্রমিক বাইরে বের হলে পাওয়ারলোমের সামনে এমরানকে রক্তাক্ত অবস্থায় পড়ে থাকতে দেখেন। পরে তাকে উদ্ধার করে প্রথমে নরসিংদী সদর হাসপাতালে নেওয়া হয়। সেখানে কর্তব্যরত চিকিৎসক তাকে উন্নত চিকিৎসার জন্য ঢাকায় পাঠান। ঢাকায় নেওয়ার পথে তার মৃত্যু হয়।আরও পড়ুনআরও পড়ুন‘কপাল পুড়ল’ রুমিন ফারহানার, জুনায়েদকে সমর্থন বিএনপির\nনিহতের স্ত্রী জ্যোৎস্না বেগম অভিযোগ করে বলেন, কামাল নামে আমার স্বামীর এক বন্ধু এই হত্যাকাণ্ডের সঙ্গে জড়িত থাকতে পারে। কিছুদিন আগেও সে গভীর রাতে এসে আমার স্বামীকে হত্যার হুমকি দেয়। আজ দুপুরে কামালের বিদেশে যাওয়ার কথা ছিল। সে আরও কয়েকজনকে সঙ্গে নিয়ে আমার স্বামীকে হত্যা করেছে বলে আমার ধারণা। আমি আমার স্বামীর হত্যাকারীদের দৃষ্টান্তমূলক শাস্তি চাই।\nএ বিষয়ে পলাশ থানার ওসি শাহেদ আল মামুন বলেন, নিহত এমরান পাওয়ারলোমে নাইটগার্ড হিসেবে কর্মরত ছিলেন। রাতে প্রস্রাব করতে বাইরে আসার পর দুর্বৃত্তরা তার মাথার পেছনে আঘাত করে রক্তাক্ত অবস্থায় ফেলে যায়। পরে হাসপাতালে নেওয়ার পথে তিনি মারা যান। তার মাথায় ধারালো অস্ত্রের আঘাতের চিহ্ন রয়েছে। এ ঘটনায় আইনানুগ ব্যবস্থা গ্রহণ করা হচ্ছে।",
    "scraped_at": "2025-12-24T23:26:18"
  },
  {
    "url": "https://www.jugantor.com/campus/1044163",
    "title": "জাতীয় বিশ্ববিদ্যালয়কে দেশের অন্যতম শ্রেষ্ঠ বিশ্ববিদ্যালয়ে রূপ দেওয়া হবে: উপাচার্য",
    "publication_date": "2025-12-23T15:08:16+06:00",
    "keywords": "জাতীয় বিশ্ববিদ্যালয়",
    "body": "জাতীয় বিশ্ববিদ্যালয়কে সেশনজটসহ বিদ্যমান সব সমস্যামুক্ত করে দেশের অন্যতম শ্রেষ্ঠ বিশ্ববিদ্যালয় হিসেবে প্রতিষ্ঠা করার প্রত্যয় পুনর্ব্যক্ত করেছেন বিশ্ববিদ্যালয়টির উপাচার্য প্রফেসর ড. এ এস এম আমানুল্লাহ। ঐতিহ্যবাহী ঢাকা কমার্স কলেজের '৩৪তম বার্ষিক অভ্যন্তরীণ ক্রীড়া ও সাংস্কৃতিক প্রতিযোগিতার পুরস্কার বিতরণী ২০২৫'-এ প্রধান অতিথির বক্তৃতায় তিনি প্রযুক্তিনির্ভর শিক্ষার পাশাপাশি শিক্ষার্থীদের জন্য কলেজসমূহে ল্যাঙ্গুয়েজ ক্লাব স্থাপনের পরিকল্পনার কথা জানান। তিনি আশা প্রকাশ করেন যে, এর মধ্য দিয়ে বিদেশি ভাষায় দক্ষ ও প্রশিক্ষিত জনশক্তি রপ্তানিতে জাতীয় বিশ্ববিদ্যালয় অগ্রণী ভূমিকা রাখবে। পাশাপাশি তিনি জাতীয় ও বৈশ্বিক প্রেক্ষাপট বিবেচনায় ট্যুরিজম ও হসপিটালিটি ম্যানেজমেন্টে স্নাতক কোর্স চালুর ওপর গুরুত্ব আরোপ করেন।\nদিনের শুরুতে তিনি জুলাই গণঅভ্যুত্থান, মহান বিজয় দিবস এবং আধিপত্যবাদী লড়াইয়ে শাহাদাতবরণকারী শরিফ ওসমান হাদি স্মরণে স্থাপিত 'তারুণ্যের বিজয় প্রদর্শনী ২০২৫' শীর্ষক দেয়ালিকা ও আলোকচিত্র প্রদর্শনীর উদ্বোধন করেন।\nকলেজটিতে অনুষ্ঠিত অভ্যন্তরীণ ক্রীড়া ও সংস্কৃতির বিভিন্ন ক্ষেত্রে বিজয়ী এবং উচ্চমাধ্যমিক ও স্নাতক শ্রেণির একাডেমিক ক্ষেত্রে নানা ধরনের কৃতিত্ব প্রদর্শনের জন্য নির্বাচিত শিক্ষার্থীদের পুরস্কৃত করা হয়। পুরস্কার প্রদান অনুষ্ঠানে বিশেষ অতিথি ছিলেন প্রফেসর ড. মাসফিকুস সালেহীন। কলেজ গভর্নিং বডির সভাপতি বিজন কান্তি সরকারের উপস্থিতিতে আরও উপস্থিত ছিলেন কলেজটির ভারপ্রাপ্ত অধ্যক্ষ প্রফেসর ড. কাজী ফয়েজ আহাম্মদ এবং উপাধ্যক্ষ (প্রশাসন) প্রফেসর আবু নাঈম মো. মোজাম্মেল হোসেন। অনুষ্ঠানে কলেজটির প্রতিষ্ঠাতা প্রফেসর কাজী মো. নুরুল ইসলাম ফারুকীকে ইমেরিটাস অধ্যাপক হিসেবে সম্মাননাপত্র তুলে দেওয়া হয়।",
    "scraped_at": "2025-12-24T23:26:19"
  },
  {
    "url": "https://www.jugantor.com/politics/1044162",
    "title": "ক্ষমতায় গেলে ইমাম-মুয়াজ্জিনদের বিশেষ ভাতা দেবে বিএনপি",
    "publication_date": "2025-12-23T14:56:02+06:00",
    "keywords": "ইসলাম,বিএনপি",
    "body": "বিএনপি ক্ষমতায় আসলে ইমাম ও মুয়াজ্জিনদের বিশেষ ভাতা দেওয়া হবে বলে জানিয়েছেন দলটির স্থায়ী কমিটির সদস্য সালাহউদ্দিন আহমদ।\nমঙ্গলবার (২৩ ডিসেম্বর) বিএনপির গুলশান কার্যালয়ে জমিয়তে উলামায়ে ইসলাম বাংলাদেশের সঙ্গে নির্বাচনি সমঝোতা উপলক্ষে আয়োজিত সংবাদ সম্মেলনে তিনি এই তথ্য জানান।\nসালাহউদ্দিন আহমদ বলেন, বিএনপি ক্ষমতায় আসলে কোরআন সুন্নাহ বিরোধী কোন আইন পাস করবে না। কওমি মাদ্রাসা থেকে পাস করা শিক্ষার্থীদের ধর্মীয় শিক্ষক হিসেবে নিয়োগে অগ্রাধিকার দেওয়া হবে।\nসংবাদ সম্মেলনে বিএনপির মহাসচিব মির্জা ফখরুল ইসলাম আলমগীর জানান, জমিয়তের সঙ্গে নির্বাচনি সমঝোতার ভিত্তিতে ৪টি আসনে বিএনপি প্রার্থী দেবে না।\nবিএনপির মহাসচিব বলেন, বিএনপির কেন্দ্রীয় সিদ্ধান্ত অনুযায়ী এসব আসনে বিএনপি কোনো প্রার্থী দেবে না। এখানে কেউ স্বতন্ত্র প্রার্থী হলে দল ব্যবস্থা নেবে।\nআরও পড়ুনআরও পড়ুনজমিয়তকে যে ৪ আসন দিল বিএনপি\nজমিয়তের জন্য ছেড়ে দেওয়া আসনগুলো হলো: নীলফামারী-১ থেকে মঞ্জুরুল ইসলাম আফেন্দী, নারায়ণগঞ্জ-৪ থেকে মনির হোসাইন কাসেমী, সিলেট-৫ থেকে আমির উবায়দুল্লাহ ফারুক এবং ব্রাহ্মণবাড়িয়া-২ থেকে জুনায়েদ আল হাবিব।\nজানা গেছে, জমিয়ত প্রাথমিকভাবে ৫টি আসনের দাবি জানালেও বিএনপি ৩টি আসনে সম্মত হয়। পরে দলের ভারপ্রাপ্ত চেয়ারম্যান তারেক রহমানের সুপারিশে আরও ১টি আসন বাড়িয়ে মোট ৪টি করা হয়।",
    "scraped_at": "2025-12-24T23:26:21"
  },
  {
    "url": "https://www.jugantor.com/national/1044161",
    "title": "টিএফআই সেলে গুম-নির্যাতন: আসামি হাসিনা, কামালসহ আরও যেসব ভিআইপি",
    "publication_date": "2025-12-23T14:55:37+06:00",
    "keywords": "",
    "body": "আওয়ামী লীগ সরকারের সময় টিএফআই সেলে গুম-নির্যাতনের মানবতাবিরোধী অপরাধের মামলায় ক্ষমতাচ্যুত প্রধানমন্ত্রী শেখ হাসিনা, সাবেক স্বরাষ্ট্রমন্ত্রী আসাদুজ্জামান খান কামাল এবং ১৫ সেনা কর্মকর্তাদের বিরুদ্ধে বিচার শুরুর আদেশ দিয়েছেন আন্তর্জাতিক অপরাধ ট্রাইব্যুনাল।\nপ্রসিকিউশন ও আসামিপক্ষের শুনানি নিয়ে মঙ্গলবার বিচারপতি গোলাম মর্তূজা মজুমদার নেতৃত্বাধীন তিন সদস্যের আন্তর্জাতিক অপরাধ ট্রাইব্যুনাল-১ এ আদেশ দেন।\nএ মামলায় প্রসিকিউশনের শুরুর বিবৃতি ও সাক্ষ্যগ্রহণ শুরুর জন্য আগামী ২১ জানুয়ারি দিন রেখেছেন আদালত।\nএর আগে গত ১৮ ডিসেম্বর জয়েন্ট ইন্টারোগেশন সেলে (জেআইসি) ‘গুম ও নির্যাতনের’ মানবতাবিরোধী অপরাধের মামলায় শেখ হাসিনার বিরুদ্ধে অভিযোগ গঠন করেন ট্রাইব্যুনাল।\nএদিন সকাল ১০টার দিকে ১০ সেনা কর্মকর্তাকে ঢাকার সেনানিবাসের বিশেষ কারাগার থেকে ট্রাইব্যুনালে হাজির করা হয়।আরও পড়ুনআরও পড়ুনশেখ হাসিনা ও সেনা কর্মকর্তাসহ ১৭ জনের বিচার শুরু\nতারা হলেন—র‍্যাবের সাবেক অতিরিক্ত মহাপরিচালক ব্রিগেডিয়ার জেনারেল মো. জাহাঙ্গীর আলম, ব্রিগেডিয়ার জেনারেল তোফায়েল মোস্তফা সারোয়ার, ব্রিগেডিয়ার জেনারেল মো. কামরুল হাসান, ব্রিগেডিয়ার জেনারেল মো. মাহাবুব আলম, কর্নেল কেএম আজাদ, কর্নেল আবদুল্লাহ আল মোমেন, কর্নেল আনোয়ার লতিফ খান (অবসরকালীন ছুটিতে), র‍্যাবের গোয়েন্দা শাখার সাবেক পরিচালক কর্নেল মো. মশিউর রহমান, লেফটেন্যান্ট কর্নেল সাইফুল ইসলাম সুমন ও লেফটেন্যান্ট কর্নেল মো. সারওয়ার বিন কাশেম।\nপলাতক আসামিরা হলেন–সাবেক প্রধানমন্ত্রী শেখ হাসিনা, সাবেক স্বরাষ্ট্রমন্ত্রী আসাদুজ্জামান খান কামাল, প্রধানমন্ত্রীর প্রতিরক্ষাবিষয়ক উপদেষ্টা অবসরপ্রাপ্ত মেজর জেনারেল তারিক আহমেদ সিদ্দিক, সাবেক আইজিপি বেনজীর আহমেদ, সাবেক র‌্যাবের ডিজি এম খুরশিদ হোসেন ও ব্যারিস্টার হারুন অর রশিদ, র‌্যাবের সাবেক পরিচালক অবসরপ্রাপ্ত লেফটেন্যান্ট কর্নেল মো. খায়রুল ইসলাম।",
    "scraped_at": "2025-12-24T23:26:22"
  },
  {
    "url": "https://www.jugantor.com/national/1044160",
    "title": "২৫ ডিসেম্বর পর্যাপ্ত সময় নিয়ে বের হতে যাত্রীদের অনুরোধ বিমানের",
    "publication_date": "2025-12-23T14:54:16+06:00",
    "keywords": "বিমান বাংলাদেশ এয়ারলাইন্স",
    "body": "বিএনপির ভারপ্রাপ্ত চেয়ারম্যান তারেক রহমান আগামী ২৫ ডিসেম্বর দেশে ফিরবেন। তার স্বদেশ প্রত্যাবর্তনকে কেন্দ্র করে ওইদিন বিমানবন্দর এলাকায় প্রচুর জনসমাগম এবং যানজটের সম্ভাবনা রয়েছে। এই পরিস্থিতি মোকাবেলায় যাত্রীদের যথেষ্ট সময় নিয়ে বিমানবন্দর পৌঁছানোর জন্য বিশেষভাবে অনুরোধ জানিয়েছে বিমান বাংলাদেশ এয়ারলাইন্স।\nমঙ্গলবার (২৩ ডিসেম্বর) প্রকাশিত এক সংবাদ বিজ্ঞপ্তিতে বিমান জানায়, বিভিন্ন গণমাধ্যম থেকে পাওয়া তথ্য অনুযায়ী, ২৫ ডিসেম্বর হযরত শাহজালাল আন্তর্জাতিক বিমানবন্দর ও বিমানবন্দর থেকে গুলশানগামী সড়ক এবং পূর্বাচল এক্সপ্রেসওয়ে (৩০০ ফিট সড়ক)-এ ব্যাপক জনসমাগম দেখা দিতে পারে, যা তীব্র যানজটের সৃষ্টি করতে পারে। সেই কারণে অভ্যন্তরীণ এবং আন্তর্জাতিক রুটের সব যাত্রীকে পর্যাপ্ত সময় হাতে নিয়ে যাত্রা করার জন্য বিশেষভাবে অনুরোধ করা হয়েছে।আরও পড়ুনআরও পড়ুনশেখ হাসিনা ও সেনা কর্মকর্তাসহ ১৭ জনের বিচার শুরু\nবিজ্ঞপ্তিতে আরও বলা হয়েছে, বৃহস্পতিবার (২৫ ডিসেম্বর) দেশে ফিরবেন তারেক রহমান। জানা গেছে, তিনি বিমান বাংলাদেশ এয়ারলাইন্সের বিজি ২০২০ ফ্লাইটে যাত্রা করবেন। ফ্লাইটটি ২৪ ডিসেম্বর সন্ধ্যা ৬টা ১৫ মিনিটে লন্ডনের হিথ্রো বিমানবন্দর থেকে ঢাকার উদ্দেশ্যে রওয়ানা হবে। সবকিছু ঠিক থাকলে উড়োজাহাজটি ২৫ ডিসেম্বর বেলা ১১টা ৪৫ মিনিটে ঢাকার হযরত শাহজালাল আন্তর্জাতিক বিমানবন্দরে পৌঁছাবে।\nযুক্তরাজ্যের লন্ডনে দীর্ঘ ১৭ বছর প্রবাস জীবন কাটানোর পর দেশে ফেরা তারেক রহমানকে কেন্দ্র করে বিএনপির নেতাকর্মীরা উচ্ছ্বসিত। দলের শীর্ষ নেতাকে কিভাবে সংবর্ধনা দেওয়া হবে তা নিয়ে তারা ব্যস্ত সময় পার করছেন।",
    "scraped_at": "2025-12-24T23:26:23"
  },
  {
    "url": "https://www.jugantor.com/pakistan/1044159",
    "title": "পাকিস্তানে পুলিশের গাড়িতে অতর্কিত হামলায় নিহত ৫",
    "publication_date": "2025-12-23T14:51:44+06:00",
    "keywords": "পাকিস্তান,বোমা হামলা",
    "body": "পাকিস্তানের খাইবার পাখতুনখোয়ার কারাকের গুরগুরি এলাকায় মঙ্গলবার (২৩ ডিসেম্বর) পুলিশের একটি গাড়িতে হঠাৎ হামলার ঘটনা ঘটেছে। এতে অন্তত পাঁচজন পুলিশ সদস্য নিহত হয়েছেন।\nজেলার পুলিশ মুখপাত্র সৈকত খান এই হামলা ও হতাহতের তথ্য নিশ্চিত করেছেন। তিনি জানান, ঘটনাস্থলে পুলিশের বড় একটি দল অবস্থান করছে এবং হামলাকারীদের ধরতে অভিযান চলছে।\nপ্রাথমিকভাবে হামলার প্রকৃত ধরন সম্পর্কে বিস্তারিত জানা যায়নি। তবে মুখপাত্রের শেয়ার করা ছবিতে গাড়ির পুড়ে যাওয়া অংশ দেখা গেছে। খাইবার পাখতুনখোয়ার এলাকায় পুলিশকে লক্ষ্য করে ধারাবাহিকভাবে হামলার ঘটনা ঘটছে।\nআরও পড়ুনআরও পড়ুনদিল্লিতে বাংলাদেশ হাইকমিশনের সামনে বিক্ষোভ, পুলিশের লাঠিচার্জ\nগত সপ্তাহে লাক্ষি মারওয়াতে বন্দুক হামলায় পুলিশের এক কর্মকর্তা ও তার ভাই নিহত হন। চলতি মাসের শুরুতে একই এলাকায় আত্মঘাতী হামলায় একজন পুলিশ নিহত ও আরও পাঁচজন আহত হন। এছাড়া, নভেম্বরে হাঙ্গুতে চেকপোস্টে সন্ত্রাসী হামলায় তিনজন পুলিশ সদস্য প্রাণ হারান\nসূত্র-জিও নিউজ",
    "scraped_at": "2025-12-24T23:26:25"
  },
  {
    "url": "https://www.jugantor.com/national/1044158",
    "title": "শেখ হাসিনা ও সেনা কর্মকর্তাসহ ১৭ জনের বিচার শুরু",
    "publication_date": "2025-12-23T14:51:16+06:00",
    "keywords": "শেখ হাসিনা",
    "body": "র‌্যাবের টাস্কফোর্স ফর ইন্টারোগেশন (টিএফআই) সেলে গুম ও নির্যাতনের ঘটনায় মানবতাবিরোধী অপরাধের মামলায় ক্ষমতাচ্যুত প্রধানমন্ত্রী শেখ হাসিনা এবং সাবেক-বর্তমান সেনা কর্মকর্তাসহ ১৭ জনের বিরুদ্ধে আনুষ্ঠানিক অভিযোগ গঠন করে বিচার শুরুর আদেশ দিয়েছেন আন্তর্জাতিক অপরাধ ট্রাইব্যুনাল।\nমঙ্গলবার (২৩ ডিসেম্বর) দুপুরে ট্রাইব্যুনাল-১-এর চেয়ারম্যান বিচারপতি মো. গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেল এ আদেশ দেন। অন্য দুই সদস্য হলেন বিচারপতি মো. শফিউল আলম মাহমুদ এবং অবসরপ্রাপ্ত জেলা ও দায়রা জজ মো. মোহিতুল হক এনাম চৌধুরী।\nপ্রসিকিউশনের পক্ষে ছিলেন চিফ প্রসিকিউটর মোহাম্মদ তাজুল ইসলাম, প্রসিকিউটর গাজী এমএইচ তামিম, শাইখ মাহদীসহ অন্যরা। গ্রেফতার ও পলাতক আসামিদের আইনজীবীরাও উপস্থিত ছিলেন।\nএদিন প্রথমেই ট্রাইব্যুনাল আসামিদের আইনজীবীদের করা অব্যাহতি আবেদন খারিজ করেন। এরপর সকলের বিরুদ্ধে অভিযোগ গঠন করে বিচার শুরুর আদেশ দেন। একইসঙ্গে গ্রেফতার আসামিদের একে একে অভিযোগ পড়ে শোনানো হয়। এই পর্ব শেষ হলে আদালত সূচনা বক্তব্য উপস্থাপন ও সাক্ষ্যগ্রহণের দিন নির্ধারণ করবেন। ন্যূনতম ২১ দিনের মধ্যে এটি হবে।\nসকাল থেকেই ঢাকার ট্রাইব্যুনাল ও আশপাশের এলাকা নিরাপত্তার চাদরে ঢাকা ছিল। অতিরিক্ত পুলিশ মোতায়েনের পাশাপাশি উপস্থিত ছিলেন র‌্যাব, বিজিবি ও সেনা কর্মকর্তারা। সকাল ১০টার পর ঢাকার সেনানিবাসের বিশেষ কারাগার থেকে প্রিজনভ্যানে করে ১০ জন সেনা কর্মকর্তাকে ট্রাইব্যুনালে হাজির করা হয়।\nতাদের মধ্যে ছিলেন- র‌্যাবের সাবেক অতিরিক্ত মহাপরিচালক ব্রিগেডিয়ার জেনারেল মো. জাহাঙ্গীর আলম, ব্রিগেডিয়ার জেনারেল তোফায়েল মোস্তফা সারোয়ার, ব্রিগেডিয়ার জেনারেল মো. কামরুল হাসান, ব্রিগেডিয়ার জেনারেল মো. মাহাবুব আলম, কর্নেল কেএম আজাদ, কর্নেল আবদুল্লাহ আল মোমেন, কর্নেল আনোয়ার লতিফ খান (অবসর প্রস্তুতিমূলক ছুটিতে), র‌্যাবের গোয়েন্দা শাখার সাবেক পরিচালক কর্নেল মো. মশিউর রহমান, লেফটেন্যান্ট কর্নেল সাইফুল ইসলাম সুমন, লেফটেন্যান্ট কর্নেল মো. সারওয়ার বিন কাশেম।\nএ মামলায় শেখ হাসিনা সহ সাতজন এখনও পলাতক। তারা হলেন- শেখ হাসিনার প্রতিরক্ষাবিষয়ক সাবেক উপদেষ্টা মেজর জেনারেল (অব.) তারিক আহমেদ সিদ্দিক, সাবেক স্বরাষ্ট্রমন্ত্রী আসাদুজ্জামান খান কামাল, সাবেক আইজিপি বেনজির আহমেদ, র‌্যাবের সাবেক ডিজি এম খুরশিদ হোসেন, র‌্যাবের সাবেক মহাপরিচালক ব্যারিস্টার হারুন অর রশিদ, র‌্যাবের সাবেক পরিচালক লেফটেন্যান্ট কর্নেল (অব.) মো. খায়রুল ইসলাম।আরও পড়ুনআরও পড়ুনবেনজীরের ৭৯২ ধরনের মালামাল গেল প্রধান উপদেষ্টার তহবিলে\nগুমের এ মামলায় অভিযোগ গঠনের আদেশের দিন ২১ ডিসেম্বর নির্ধারণ করা হয়েছিল। কিন্তু আসামিদের পক্ষে আইনজীবীর আবেদনের কারণে আদেশ দুইদিন পিছিয়ে ২৩ ডিসেম্বর হয়েছে। প্রসিকিউটর মোহাম্মদ তাজুল ইসলাম এই বিলম্বের বিরোধিতা করেছেন।\nগত ১৪ ডিসেম্বর গ্রেফতার তিন আসামির পক্ষে আইনজীবী হামিদুল মিসবাহ ও সাতজনের হয়ে তাবারক হোসেন শুনানি করেন। এছাড়া অন্যান্য আসামিদের পক্ষে রাষ্ট্রনিযুক্ত আইনজীবী ও ব্যক্তিগত আইনজীবীরা শুনানি পরিচালনা করেন। প্রসিকিউশনের পক্ষে গাজী এমএইচ তামিম অভিযোগ গঠনের মাধ্যমে বিচার শুরুর আবেদন করেন।\nএর আগে, ৩ ডিসেম্বর চিফ প্রসিকিউটর অভিযোগ গঠনের শুনানি শেষ করেন। তিনি টিএফআই সেলের বীভৎসতা ও গুমের অন্ধকার তুলে ধরেন এবং উল্লেখ করেন, ১৬ বছর পর ২০২৪ সালের ৫ আগস্ট এক নতুন বাংলাদেশ উদিত হয়েছে।\nগত ২২ অক্টোবর সেনা হেফাজতে থাকা ১০ কর্মকর্তাকে ট্রাইব্যুনালে হাজির করা হয়। আদালত তাদের গ্রেফতার দেখিয়ে কারাগারে পাঠানোর নির্দেশ দেন এবং পলাতক আসামিদের জন্য হাজিরে পত্রিকায় বিজ্ঞপ্তি প্রকাশের নির্দেশ দেন। ৮ অক্টোবর আনুষ্ঠানিক অভিযোগ দাখিলের পর ১৭ জনের বিরুদ্ধেই গ্রেফতারি পরোয়ানা জারি হয়।",
    "scraped_at": "2025-12-24T23:26:26"
  },
  {
    "url": "https://www.jugantor.com/politics/1044157",
    "title": "স্বতন্ত্র প্রার্থী হয়ে ভোটে লড়লে ব্যবস্থা নেবে বিএনপি",
    "publication_date": "2025-12-23T14:46:50+06:00",
    "keywords": "বিএনপি",
    "body": "দলের সিদ্ধান্তের বাইরে গিয়ে জাতীয় নির্বাচনে স্বতন্ত্র প্রার্থী হয়ে প্রতিদ্বন্দ্বিতা করলে সংশ্লিষ্টদের বিরুদ্ধে সাংগঠনিক ব্যবস্থা নেওয়া হবে বলে জানিয়েছেন বিএনপি মহাসচিব মির্জা ফখরুল ইসলাম আলমগীর।\nমঙ্গলবার (২৩ ডিসেম্বর) রাজধানীর গুলশানে দলীয় চেয়ারপারসনের রাজনৈতিক কার্যালয়ে আয়োজিত এক সংবাদ সম্মেলনে তিনি এ কথা বলেন।\nমির্জা ফখরুল বলেন, বাংলাদেশ নির্বাচনের দিকে এগিয়ে যাচ্ছে। প্রত্যাশা করি, নির্বাচিত সরকার দেশকে কল্যাণের পথে এগিয়ে নেবে। তবে একটি মহল নির্বাচনের কার্যক্রম ব্যাহত করতে চক্রান্ত করছে বলেও অভিযোগ করেন তিনি।\nতিনি আরও বলেন, আইনশৃঙ্খলা রক্ষায় সরকার ব্যর্থতার পরিচয় দিয়েছে। সরকারের প্রতি যে আস্থা রয়েছে, বিশ্বাস করি তারা সেটি বজায় রাখবে। দেশে সুষ্ঠু নির্বাচনের পরিবেশ নিশ্চিত করতে সরকারকে আরও সচেতন হওয়ার আহ্বান জানান বিএনপি মহাসচিব।\nসংবাদ সম্মেলনে তিনি জানান, বিএনপির সঙ্গে আন্দোলনে থাকা জমিয়াতুল ওলামায়ে ইসলামকে চারটি আসন ছাড় দেওয়া হয়েছে। আসনগুলো হলো—নীলফামারী-১, নারায়ণগঞ্জ-৪, সিলেট-৫ ও ব্রাহ্মণবাড়িয়া-২।আরও পড়ুনআরও পড়ুনজমিয়তকে আসন ছাড়, ভোটের মাঠ ছাড়ছেন না বিএনপি নেতা মামুন\nএ সময় বিএনপির স্থায়ী কমিটির সদস্য সালাহউদ্দিন আহমদ বলেন, অতীতে বিএনপির সঙ্গে যুগপৎ আন্দোলনে জমিয়াতুল ওলামায়ে ইসলাম শীর্ষস্থানীয় ভূমিকা পালন করেছে। দলটির সঙ্গে নির্বাচনি আসন নিয়ে সমঝোতা হয়েছে। যেসব আসনে জমিয়াতুল ওলামায়ে ইসলামের প্রার্থীরা নির্বাচন করবেন, সেসব আসনে বিএনপি কোনো প্রার্থী দেবে না।\nতিনি আরও বলেন, বিএনপি ক্ষমতায় এলে ইমাম ও মুয়াজ্জিনদের জন্য বিশেষ ভাতার ব্যবস্থা করা হবে। একই সঙ্গে কোরআন ও সুন্নাহবিরোধী কোনো আইন পাস করা হবে না। কওমি মাদরাসা থেকে পাস করা শিক্ষার্থীদের ধর্মীয় শিক্ষক হিসেবে নিয়োগে অগ্রাধিকার দেওয়া হবে।",
    "scraped_at": "2025-12-24T23:26:27"
  },
  {
    "url": "https://www.jugantor.com/national/1044156",
    "title": "একনেকে ইস্টার্ন রিফাইনারি সম্প্রসারণসহ ২২ প্রকল্প অনুমোদন",
    "publication_date": "2025-12-23T14:41:10+06:00",
    "keywords": "একনেক",
    "body": "ইস্টার্ন রিফাইনারি সম্প্রসারণসহ ২২ প্রকল্প অনুমোদন দিয়েছে জাতীয় অর্থনৈতিক পরিষদের নির্বাহী কমিটি (একনেক)। এগুলো বাস্তবায়নে ব্যয় হবে ৪৬ হাজার ৪১৯ কোটি ৬৬ লাখ টাকা। এর মধ্যে সরকারের নিজস্ব অর্থায়ন ৩০ হাজার ৪৮২ কোটি ৪৯ লাখ টাকা, বৈদেশিক ঋণ ১ হাজার ৬৮৯ কোটি ৬১ লাখ টাকা এবং সংস্থার নিজস্ব অর্থায়ন ১৪ হাজার ২৪৭ কোটি ৫৬ লাখ টাকা ব্যয় করা হবে।\nরাজধানীর শেরেবাংলা নগরের এনইসি সম্মেলন কক্ষে অনুষ্ঠিত  বৈঠকে এ অনুমোদন দেওয়া হয়। এতে সভাপতিত্ব করেন প্রধান উপদেষ্টা এবং একনেক চেয়ারপারসন ড. মুহাম্মদ ইউনুস।\nঅনুমোদিত প্রকল্পগুলোর মধ্যে নতুন প্রকল্প ১৪টি, সংশোধিত প্রকল্প ৫টি ও মেয়াদ বৃদ্ধি প্রকল্প ৩টি।\nপরিকল্পনা উপদেষ্টা ওয়াহিদউদ্দিন মাহমুদ, পররাষ্ট্র উপদেষ্টা মো. তৌহিদ হোসেন, খাদ্য ও  ভূমি উপদেষ্টা আলী ইমাম মজুমদার, সমাজকল্যাণ এবং মহিলা ও শিশু বিষয়ক উপদেষ্টা শারমীন এস মুরশিদ; স্বরাষ্ট্র এবং কৃষি উপদেষ্টা লেফটেন্যান্ট জেনারেল জাহাঙ্গীর আলম চৌধুরী (অব.), শিল্প, স্থানীয় সরকার, পল্লী উন্নয়ন ও সমবায় এবং গৃহায়ন ও গণপূর্ত উপদেষ্টা আদিলুর রহমান খান; বিদ্যুৎ, জ্বালানি ও খনিজ সম্পদ, সড়ক পরিবহণ ও সেতু এবং রেলপথ উপদেষ্টা মুহাম্মদ ফাওজুল কবির খান; পরিবেশ, বন ও জলবায়ু পরিবর্তন এবং পানি সম্পদ উপদেষ্টা সৈয়দা রিজওয়ানা হাসানসহ অন্য উপদেষ্টারা এতে উপস্থিত ছিলেন।\nএকনেক সভায় অনুমোদিত ২২টি প্রকল্প হচ্ছে- কর্ণফুলী টানেল (আনোয়ারা) থেকে চট্টগ্রাম-কক্সবাজার জাতীয় মহাসড়কের গাছবাড়িয়া পর্যন্ত সংযোগ সড়ক উন্নয়ন। দিনাজপুর সড়ক বিভাগাধীন হিলি (স্থলবন্দর)-ডুগডুগি ঘোড়াঘাট জাতীয় মহাসড়ক  যথাযথ মানে উন্নীতকরণসহ ৩টি গুরুত্বপূর্ণ সড়কের বিদ্যমান সরু/জরাজীর্ণ কালভার্টসমূহ পুনঃনির্মাণ এবং বাজার অংশে রিজিডপেভমেন্ট ও ড্রেন নির্মাণ।\nআরও পড়ুনআরও পড়ুনসরকারি চাকরিতে প্রবেশের বয়সসীমা নির্ধারণের অধ্যাদেশ সংশোধন\nভূমি অধিগ্রহণ ও ইউটিলিটি স্থানান্তর প্রকল্প: সাপোর্ট টু ঢাকা (কাঁচপুর)-সিলেট-তামাবিল মহাসড়ক চারলেনে উন্নীতকরণ এবং উভয়পাশে পৃথক সার্ভিস লেন নির্মাণ। এছাড়া নারায়ণগঞ্জস্থ আলীগঞ্জে সরকারি কর্মকর্তা/কর্মচারিদের জন্য ৮টি ১৫ তলা ভবনে ৬৭২টি আবাসিক ফ্ল্যাট নির্মাণ। ঢাকা ওয়াসা প্রশিক্ষণ এবং গবেষণা একাডেমি স্থাপন। সিলেট সিটি কর্পোরেশনের জলাবদ্ধতা নিরসন, বিশুদ্ধ পানি সরবরাহ ও অবকাঠামো নির্মাণ। জলবায়ু সহনশীল জীবনমান উন্নয়ন।\nপটুয়াখালী জেলার গুরুত্বপূর্ণ গ্রামীণ অবকাঠামো উন্নয়ন।সিলেট বিভাগের গুরুত্বপূর্ণ উপজেলা ও ইউনিয়ন সড়ক প্রশস্তকরণ ও শক্তিশালীকরণ প্রকল্প। মোংলা কমান্ডার ফ্লোটিলা ওয়েস্টের (কমফ্লোট ওয়েস্ট) অবকাঠামো উন্নয়ন।\nসাভারে আর্মি ইনস্টিটিউট অব ফিজিওথেরাপি অ্যান্ড রিহ্যাবিলিটেশনের অবকাঠামোগত উন্নয়ন এবং দুস্থ শিশু প্রশিক্ষণ ও পুনর্বাসন কেন্দ্র পুন:নির্মাণ কোনাবাড়ি, গাজীপুর  প্রকল্প।\nএকনেক সভায় পরিকল্পনা উপদেষ্টা  ৫০ কোটি টাকার কম বয়ে সম্বলিত ১০টি প্রকল্প সম্পকে একনেক সভায় অরহিত করেন।",
    "scraped_at": "2025-12-24T23:26:28"
  },
  {
    "url": "https://www.jugantor.com/national/1044155",
    "title": "শাহজালাল বিমানবন্দরে সহযাত্রী প্রবেশ নিষিদ্ধ",
    "publication_date": "2025-12-23T14:39:40+06:00",
    "keywords": "বেবিচক,হযরত শাহজালাল আন্তর্জাতিক বিমানবন্দর",
    "body": "হযরত শাহজালাল আন্তর্জাতিক বিমানবন্দরে বুধবার (২৪ ডিসেম্বর) সন্ধ্যা ৬টা থেকে বৃহস্পতিবার (২৫ ডিসেম্বর) সন্ধ্যা ৬টা পর্যন্ত সহযাত্রী ও পরিদর্শকদের প্রবেশ নিষিদ্ধ করেছে বেসামরিক বিমান চলাচল কর্তৃপক্ষ (বেবিচক)।\nমঙ্গলবার (২৩ ডিসেম্বর) এক বিজ্ঞপ্তিতে এ তথ্য জানায় শাহজালাল বিমানবন্দর কর্তৃপক্ষ।\nবিজ্ঞপ্তিতে বলা হয়, যাত্রীসেবা, নিরাপত্তা ও অপারেশনাল শৃঙ্খলা বজায় রাখার স্বার্থে বিশেষ অপারেশনাল ও নিরাপত্তাজনিত কারণে নির্ধারিত যাত্রী ব্যতীত সকল সহযাত্রী ও ভিজিটরের বিমানবন্দর এলাকায় প্রবেশ সম্পূর্ণভাবে নিষিদ্ধ থাকবে। এ সময় সংশ্লিষ্ট সকলের সহযোগিতা কামনা করেছে বিমানবন্দর কর্তৃপক্ষ।আরও পড়ুনআরও পড়ুনএকনেকে ২২ প্রকল্প অনুমোদন\nউল্লেখ্য, ওয়ান ইলেভেনের পর ২০০৮ সালে কারাগার থেকে মুক্তি পেয়ে বিএনপির ভারপ্রাপ্ত চেয়ারম্যান তারেক রহমান সপরিবারে যুক্তরাজ্যে যান। ২০১২ সালে তিনি সেখানে রাজনৈতিক আশ্রয়ের আবেদন করেন এবং এক বছরের মধ্যেই তা গৃহীত হয়। এরপর দীর্ঘ সময় তিনি দেশে ফেরেননি। অবশেষে আগামী ২৫ ডিসেম্বর তার দেশে ফেরার মধ্য দিয়ে বিএনপি নেতাকর্মী ও সমর্থকদের দীর্ঘদিনের প্রশ্নের অবসান ঘটতে যাচ্ছে।",
    "scraped_at": "2025-12-24T23:26:29"
  },
  {
    "url": "https://www.jugantor.com/apps/1044154",
    "title": "২০২৫ সালে সবচেয়ে বেশি ডাউনলোড হওয়া অ্যাপ কোনটা",
    "publication_date": "2025-12-23T14:36:04+06:00",
    "keywords": "",
    "body": "সম্প্রতি অ্যাপল ২০২৫ সালের অ্যাপ স্টোরের শীর্ষ চার্ট প্রকাশ করেছে। সেই তালিকায় 'চ্যাটজিপিটি' বড় সাফল্য অর্জন করেছে। এটি মার্কিন যুক্তরাষ্ট্রে সবচেয়ে বেশি ডাউনলোড হওয়া ফ্রি আইফোন অ্যাপ হিসেবে শীর্ষে উঠে এসেছে।\nগত বছর চ্যাটজিপিটির অবস্থান ছিল চতুর্থ। এবার এটি টিকটক, ইনস্টাগ্রাম, গুগল, হোয়াটসঅ্যাপ এবং থ্রেডসের মতো জনপ্রিয় অ্যাপগুলোকে ছাড়িয়ে গেছে। এ সাফল্য প্রমাণ করে যে কেবল প্রযুক্তিপ্রেমীরাই নয়, সাধারণ ব্যবহারকারীরাও এখন এআই-ভিত্তিক অ্যাপকে বিশ্বস্ত ডিজিটাল সহকারী হিসেবে ব্যবহার করছে।\nএআই-এর ক্রমবর্ধমান চাহিদা মোবাইল অ্যাপের ধরণই বদলে দিয়েছে। চ্যাটজিপিটির শীর্ষে ওঠা এই পরিবর্তন পুরো অ্যাপ ইকোসিস্টেমের জন্য বড় একটি ইঙ্গিত বহন করছে।\nআরও পড়ুনআরও পড়ুনবালুকণার চেয়েও ছোট যে রোবট\nচ্যাটজিপিটির জনপ্রিয়তা নতুন কিছু নয়; এটি ধীরে ধীরে মানুষজনের মধ্যে গ্রহণযোগ্য হয়ে উঠেছে। ২০২৫ সালের মার্চে চ্যাটজিপিটি বিশ্বের সবচেয়ে বেশি ডাউনলোড হওয়া অ্যাপ হয়, তখনই এটি টিকটক ও ইনস্টাগ্রামের মতো অ্যাপকে ছাড়িয়ে যায়। এর দ্রুত বৃদ্ধির কারণ হলো ব্যবহারকারীরা প্রযুক্তির সাথে কথোপকথনধর্মী যোগাযোগকে বেশি পছন্দ করছেন।\nচ্যাটভিত্তিক এআই তথ্য অনুসন্ধানকে আরও সহজ, দ্রুত এবং ব্যক্তিগতকৃত করে তোলে। এই কারণে এটি ক্রমেই মোবাইল ব্যবহারকারীদের প্রিয় হয়ে উঠছে। ভবিষ্যতে মানুষের শিক্ষার, কাজের এবং কনটেন্ট তৈরি করার প্রক্রিয়ায় এআই-এর প্রাধান্য আরও বাড়বে—এটাই এই পরিবর্তন থেকে বোঝা যাচ্ছে।\nসূত্র : নিউজ ১৮",
    "scraped_at": "2025-12-24T23:26:30"
  },
  {
    "url": "https://www.jugantor.com/national/1044153",
    "title": "একনেকে ২২ প্রকল্প অনুমোদন",
    "publication_date": "2025-12-23T14:34:34+06:00",
    "keywords": "একনেক",
    "body": "জাতীয় অর্থনৈতিক পরিষদের নির্বাহী কমিটির (একনেক) সভায় মোট ২২টি প্রকল্প অনুমোদিত হয়েছে, যার মোট বাজেট ধরা হয়েছে ৪৬,৪১৯ কোটি টাকা। সভার সভাপতিত্ব করেন প্রধান উপদেষ্টা ও একনেক চেয়ারপারসন ড. মুহাম্মদ ইউনূস। মঙ্গলবার (২৩ ডিসেম্বর) শেরেবাংলা নগরের এনইসি সম্মেলন কক্ষে বৈঠক অনুষ্ঠিত হয়। অনুমোদিত প্রকল্পের মধ্যে ১৪টি নতুন প্রকল্প, ৫টি সংশোধিত প্রকল্প এবং ৩টি মেয়াদ বৃদ্ধি প্রকল্প রয়েছে।\nমোট ব্যয়ের মধ্যে সরকারি তহবিল থেকে ৩০,৪৮২ কোটি টাকা, প্রকল্প ঋণ থেকে ১,৬৮৯ কোটি টাকা এবং সংস্থার নিজস্ব তহবিল থেকে ১৪,২৪৭ কোটি টাকা আসবে।\nঅনুমোদিত প্রকল্পসমূহের বিবরণ:\nসড়ক পরিবহন ও সেতু মন্ত্রণালয় (৩টি প্রকল্প):\nগৃহায়ন ও গণপূর্ত মন্ত্রণালয় (১টি প্রকল্প):\nপ্রতিরক্ষা মন্ত্রণালয় (২টি প্রকল্প):\nসমাজকল্যাণ মন্ত্রণালয় (১টি প্রকল্প):\nদুস্থ শিশু প্রশিক্ষণ ও পুনর্বাসন কেন্দ্র, কোনাবাড়ি, গাজীপুর (১ম সংশোধিত)।\nস্বাস্থ্য শিক্ষা ও পরিবার কল্যাণ মন্ত্রণালয় (১টি প্রকল্প):\nন্যাশনাল ইনস্টিটিউট অফ অ্যাডভান্সড নার্সিং এডুকেশন অ্যান্ড রিসার্চের শিক্ষা ও গবেষণা সক্ষমতা বৃদ্ধি।\nশিক্ষা মন্ত্রণালয় (২টি প্রকল্প):\nপানি সম্পদ মন্ত্রণালয় (৪টি প্রকল্প):\nকৃষি মন্ত্রণালয় (১টি প্রকল্প):\nবগুড়া কৃষি অঞ্চলের টেকসই কৃষি উন্নয়ন।\nধর্ম মন্ত্রণালয় (১টি প্রকল্প):\nদারুল আরকাম ইসলামী শিক্ষা পরিচালনা ও সুসংহতকরণ (২য় পর্যায়)।আরও পড়ুনআরও পড়ুনসরকারি চাকরিতে প্রবেশের বয়সসীমা নির্ধারণের অধ্যাদেশ সংশোধন\nপ্ল্যানিং উপদেষ্টার নিজস্ব ক্ষমতাবলে অনুমোদিত ১০টি প্রকল্প (৫০ কোটি টাকার কম ব্যয়):",
    "scraped_at": "2025-12-24T23:26:32"
  },
  {
    "url": "https://www.jugantor.com/asia/1044152",
    "title": "দিল্লিতে বাংলাদেশ হাইকমিশনের সামনে বিক্ষোভ, পুলিশের লাঠিচার্জ",
    "publication_date": "2025-12-23T14:21:17+06:00",
    "keywords": "ভারত",
    "body": "ভারতের দিল্লিতে বাংলাদেশ হাইকমিশনের সামনে হিন্দুত্ববাদী দল বিশ্ব হিন্দু পরিষদ ও বজরঙ্গি দল বিক্ষোভ করেছে। পুলিশ ও প্রশাসন হাইকমিশনের নিরাপত্তা জোরদার করেছিল। বিক্ষোভকারীরা পুলিশের ব্যারিকেড ভেঙে হাইকমিশনে প্রবেশের চেষ্টা করলে পুলিশ তাদের লাঠিচার্জ করে সরিয়েছে।\nমঙ্গলবার (২৩ ডিসেম্বর) এই বিক্ষোভ শুরু হওয়ার পর শতাধিক মানুষ হাইকমিশনের সামনে জড়ো হয়। সংবাদমাধ্যম এনডিটিভি জানিয়েছে, ব্যারিকেড ভাঙার কারণে পরিস্থিতি এখনও উত্তপ্ত, তবে নিরাপত্তা বাহিনী পরিস্থিতি নিয়ন্ত্রণে রাখতে চেষ্টা করছে। হাইকমিশনের নিরাপত্তার জন্য তিন স্তরের ব্যবস্থা গ্রহণ করা হয় এবং পুলিশের পাশাপাশি প্যারামিলিটারি বাহিনীর সদস্যদেরও মোতায়েন করা হয়েছে।\nবিক্ষোভের মূল কারণ হিসেবে ময়মনসিংহের ভালুকায় দীপু দাস নামের এক যুবকের হত্যাকাণ্ডকে উল্লেখ করা হচ্ছে।\nএদিকে, বাংলাদেশের পররাষ্ট্র মন্ত্রণালয় আবারও ভারতের হাইকমিশনার প্রণয় ভার্মাকে তলব করেছে। মঙ্গলবার সকাল ৯টা ৪০ মিনিটে প্রণয় ভার্মা পররাষ্ট্র সচিব আসাদ আলম সিয়ামের দপ্তরে গিয়ে পাঁচ মিনিটের মধ্যে ফিরে যান।\nএর আগে ১৪ ডিসেম্বরও প্রণয় ভার্মাকে তলব করা হয়েছিল। সেসময় ভারতের ক্ষমতাচ্যুত প্রধানমন্ত্রী শেখ হাসিনার বক্তব্যে বাংলাদেশের সরকারের উদ্বেগ জানানো হয় এবং কিছু হামলাকারীর ভারতে পালানোর বিষয়ে সহযোগিতা চাওয়া হয়েছিল।\nঢাকার কূটনৈতিক সূত্র জানিয়েছে, দিল্লি, কলকাতা ও ভারতের অন্যান্য স্থানে বাংলাদেশি কূটনীতিক ও মিশনের নিরাপত্তা নিয়ে ভারতের হাইকমিশনারকে তলব করা হয়েছে।\nসূত্র:এনডিটিভি",
    "scraped_at": "2025-12-24T23:26:33"
  },
  {
    "url": "https://www.jugantor.com/cricket/1044151",
    "title": "বিপিএল মাতাতে বাংলাদেশে আসলেন যেসব বিদেশি ক্রিকেটার",
    "publication_date": "2025-12-23T14:02:42+06:00",
    "keywords": "বিপিএল ২০২৬",
    "body": "চ্বিচচ্পিচচ্এচচ্লেচর এবারের আসর শুরু হচ্ছে সিলেট থেকে। ঢাকায় দু’দিন অনুশীলনের পর মঙ্গলবার (২৩ ডিসেম্বর) থেকে দলগুলো ধীরে ধীরে সিলেটে পৌঁছানো শুরু করেছে। ইতোমধ্যেই সিলেট টাইটান্স সিলেটে পৌঁছেছে।\nসিলেট টাইটান্সের সঙ্গে দলে যোগ দিয়েছেন পাকিস্তানি ক্রিকেটার মোহাম্মদ আমির ও সালমান এরশাদ। ঢাকায় এসে পৌঁছেছেন রংপুর রাইডার্সের পাকিস্তানি অলরাউন্ডার খুশদিল শাহও। রংপুরের আরও কয়েকজন ক্রিকেটারের আজ দেশে ফেরার কথা রয়েছে।\nরাজশাহী ওয়ারিয়র্সের দল সবচেয়ে বেশি পাঁচজন বিদেশি ক্রিকেটার নিয়ে এসেছে। পাকিস্তানের তিনজন ক্রিকেটার—হোসাইন মোহাম্মদ তালাত, মোহাম্মদ নাওয়াজ ও ওপেনার শাহিবজাদা ফারহান। এছাড়া নেপালের সন্দীপ লামিচানে ও শ্রীলঙ্কার বিনুরা ফার্নান্দোও দলটিতে রয়েছেন। ভারতীয় অ্যানালিস্ট শ্রীভাস্তানও দলের সঙ্গে আছেন। রাত সাড়ে ৮টার দিকে সবাই মিলে সিলেটের পথে উড়াল দিবেন।\nআরও পড়ুনআরও পড়ুনস্কোয়াডে অস্ট্রেলিয়ার চমকপ্রদ পরিবর্তন, নেই কামিন্স\nঢাকা ক্যাপিটালসও দুই বিদেশি ক্রিকেটার নিয়ে ঢাকায় পৌঁছেছে। তারা হলেন আফগান টপঅর্ডার জুবাইরউল্লাহ আকবরী ও জিয়াউর রহমান শরিফি।\n২৬ ডিসেম্বর পর্দা উঠছে বিপিএলের দ্বাদশ আসর। উদ্বোধনী দিনে সিলেটে দুটি উত্তেজনাপূর্ণ ম্যাচ অনুষ্ঠিত হবে। বিকেল ৩টায় স্বাগতিক সিলেট টাইটান্স মুখোমুখি হবে রাজশাহী ওয়ারিয়র্সের সঙ্গে। রাত পৌনে ৮টায় খেলা হবে চট্টগ্রাম রয়্যালস ও নোয়াখালী এক্সপ্রেসের মধ্যে।\nসিলেট পর্বের পর বিপিএলের খেলা ছড়িয়ে পড়বে চট্টগ্রাম ও ঢাকায়। তিনটি ভেন্যুতে মিলিয়ে মোট ৩৪টি ম্যাচ খেলা হবে, আর ২৩ জানুয়ারি অনুষ্ঠিত হবে গ্র্যান্ড ফাইনাল। এর আগে ১৯ জানুয়ারি হবে এলিমিনেটর ও প্রথম কোয়ালিফায়ার, ২১ জানুয়ারি দ্বিতীয় কোয়ালিফায়ার ম্যাচ।",
    "scraped_at": "2025-12-24T23:26:34"
  },
  {
    "url": "https://www.jugantor.com/national/1044150",
    "title": "সরকারি চাকরিতে প্রবেশের বয়সসীমা নির্ধারণের অধ্যাদেশ সংশোধন",
    "publication_date": "2025-12-23T13:59:28+06:00",
    "keywords": "সরকারি চাকরি",
    "body": "যেসব সংস্থার কোনো পদে সরাসরি নিয়োগের ক্ষেত্রে সর্বোচ্চ বয়সসীমা ৩২ বছরের বেশি নির্ধারিত ছিল, ওই সব পদের সেই বয়সসীমা বহাল রাখার সুযোগ দেওয়া হলো এ সংশোধনীর মাধ্যমে। সরকারি, স্বায়ত্তশাসিত ও স্ব-শাসিত সংস্থায় চাকরিতে প্রবেশের বয়সসীমা ৩২ বছর নির্ধারণ করে জারি করা অধ্যাদেশে কিছুটা সংশোধন এনেছে সরকার।\nযেসব সংস্থার নিজ নিজ নিয়োগ বিধিমালা বা প্রবিধানমালায় কোনো পদে সরাসরি নিয়োগের ক্ষেত্রে সর্বোচ্চ বয়সসীমা ৩২ বছরের বেশি নির্ধারিত ছিল, ওই সব পদের সেই বয়সসীমা বহাল রাখার সুযোগ দেওয়া হয়েছে এ সংশোধনীর মাধ্যমে।\n২০২৪ সালের ১৮ নভেম্বর জারি করা সরকারি, স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যানসিয়াল কর্পোরেশনসহ স্ব-শাসিত সংস্থাসমূহে সরাসরি নিয়োগের ক্ষেত্রে সর্বোচ্চ বয়সসীমা নির্ধারণ অধ্যাদেশ, ২০২৪ বা ১১ নম্বর অধ্যাদেশ সংশোধন করে সোমবার নতুন অধ্যাদেশ জারি করেছে আইন, বিচার ও সংসদ বিষয়ক মন্ত্রণালয়ের লেজিসলেটিভ ও সংসদ বিষয়ক বিভাগ।\nনতুন অধ্যাদেশটি ‘সরকারি, স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যানসিয়াল কর্পোরেশনসহ স্ব-শাসিত সংস্থাসমূহে সরাসরি নিয়োগের ক্ষেত্রে সর্বোচ্চ বয়সসীমা নির্ধারণ (সংশোধন) অধ্যাদেশ, ২০২৫’ নামে অভিহিত হবে। লেজিসলেটিভ ও সংসদ বিষয়ক বিভাগ বলছে, সংশোধনীটি 'অবিলম্বে কার্যকর হবে।\nআরও পড়ুনআরও পড়ুনএমপিওভুক্ত শিক্ষক-কর্মচারীদের ডিসেম্বরের বিল জমার শেষ সময় জানাল মাউশি\nঅধ্যাদেশে বলা হয়েছে, ২০২৪ সালের নভেম্বরে জারি হওয়া অধ্যাদেশের পূর্ণাঙ্গ শিরোনাম সংশোধন করা হয়েছে। সংশোধনের মাধ্যমে পূর্ণাঙ্গ শিরোনাম, প্রস্তাবনা, ধারা ১-এর উপ-ধারা (১) এবং ধারা ৩-এর দফা (গ) থেকে ‘আধা-স্বায়ত্তশাসিত’ শব্দবন্ধটি ও সংশ্লিষ্ট চিহ্ন বিলুপ্ত করা হয়েছে।\nএছাড়া নতুন একটি উপধারা সংযোজন করা হয়েছে সংশোধিত অধ্যাদেশে।\nনতুন উপধারায় বলা হয়েছে, ধারা ৩-এ যা কিছুই থাকুক না কেন, যেসব সরকারি, স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যানসিয়াল কর্পোরেশনসহ স্ব-শাসিত সংস্থার নিজ নিজ নিয়োগ বিধিমালা বা ক্ষেত্রমত প্রবিধানমালায় কোনো পদে সরাসরি নিয়োগের ক্ষেত্রে সর্বোচ্চ বয়সসীমা ৩২ বছরের বেশি নির্ধারিত রয়েছে, এমন সব ক্ষেত্রে ওই নির্ধারিত বয়সসীমা অপরিবর্তিত ও বহাল থাকবে।\nসরকারি, স্বায়ত্তশাসিত ও স্ব-শাসিত সংস্থায় চাকরিতে প্রবেশের বয়সসীমা ৩২ বছর নির্ধারণ করে গতবছরের ১৮ নভেম্বর অধ্যাদেশ জারি করা হয়েছিল।\nওই অধ্যাদেশের ৩ ধারায় বলা হয়েছিল, বাংলাদেশ সিভিল সার্ভিসের সব ক্যাডারের চাকরিতে প্রবেশের ক্ষেত্রে সর্বোচ্চ বয়সসীমা হবে ৩২ বছর। বাংলাদেশ সিভিল সার্ভিসের আওতা বহির্ভূত সব সরকারি চাকরিতে প্রবেশের ক্ষেত্রে সর্বোচ্চ বয়সসীমা হবে ৩২ বছর।\nস্বায়ত্তশাসিত, আধা-স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যানসিয়াল কর্পোরেশনসহ স্ব-শাসিত সংস্থার চাকরির যেসব পদে সরাসরি নিয়োগের ক্ষেত্রে সর্বোচ্চ বয়সসীমা ৩০ বা অনূর্ধ্ব ৩২ বছর উল্লেখ আছে, সব ক্ষেত্রের বয়সসীমা ৩২ বছর প্রতিস্থাপিত হবে। প্রতিরক্ষা কর্মবিভাগ এবং আইন-শৃঙ্খলা রক্ষাকারী বাহিনীর চাকরিতে নিয়োগের ক্ষেত্রে বিদ্যমান স্ব স্ব নিয়োগ বিধিমালা বা প্রবিধানমালা বহাল থাকবে।",
    "scraped_at": "2025-12-24T23:26:35"
  },
  {
    "url": "https://www.jugantor.com/country-news/1044149",
    "title": "‘কপাল পুড়ল’ রুমিন ফারহানার, জুনায়েদকে সমর্থন বিএনপির",
    "publication_date": "2025-12-23T13:58:55+06:00",
    "keywords": "রুমিন ফারহানা,বিএনপি,ত্রয়োদশ সংসদ নির্বাচন,জমিয়তে উলামায়ে ইসলাম বাংলাদেশ",
    "body": "আসন্ন ত্রয়োদশ জাতীয় সংসদ নির্বাচনকে সামনে রেখে জমিয়তে উলামায়ে ইসলাম বাংলাদেশের সঙ্গে আসন সমঝোতা হয়েছে বিএনপির। এরই অংশ হিসেবে তাদেরকে চারটি আসন ছেড়ে দিচ্ছে বিএনপি।\nমঙ্গলবার (২৩ ডিসেম্বর) দুপুরে রাজধানীর গুলশানে বিএনপি চেয়ারপারসনের কার্যালয়ে সংবাদ সম্মেলনে জমিয়তের সঙ্গে আসন সমঝোতার কথা জানান মির্জা ফখরুল ইসলাম আলমগীর।\nযেসব আসনে ছাড় দেয়ার ব্যাপারে সমঝোতা হয়েছে, সেগুলোর মধ্যে সিলেট-৫ আসনে জমিয়তে উলামায়ে ইসলাম বাংলাদেশের আমির উবায়দুল্লাহ ফারুক, নীলফামারী-১-এ দলটির মহাসচিব মঞ্জুরুল ইসলাম আফেন্দী, ব্রাহ্মণবাড়িয়া-২ আসনে জুনায়েদ আল হাবিব এবং মনির হোসেন কাসেমী নারায়ণগঞ্জ-৪ আসন থেকে প্রার্থী হবেন।\nআসন্ন সংসদ নির্বাচনে বাংলাদেশ জাতীয়তাবাদী দলের (বিএনপি) সমর্থন নিয়ে ব্রাহ্মণবাড়িয়া-২ (সরাইল-আশুগঞ্জ) আসনে লড়বেন জমিয়ত নেতা মাওলানা জুনায়েদ আল-হাবীব। এর মাধ্যমে দলীয় মনোনয়ন বঞ্চিত হলেন সংরক্ষিত আসনের সাবেক সংসদ সদস্য ও বিএনপির সহ-আন্তর্জাতিক বিষয়ক সম্পাদক ব্যারিস্টার রুমিন ফারহানা।\nআরও পড়ুনআরও পড়ুনজমিয়তের সঙ্গে বিএনপির নির্বাচনি সমঝোতা\nতবে দলীয় মনোনয়ন না পেলেও এই আসনে স্বতন্ত্র হয়ে লড়ার ঘোষণা দিয়েছেন ব্যারিস্টার রুমিন ফারহানা।\nগত শুক্রবার বিকালে ব্রাহ্মণবাড়িয়ার সরাইল উপজেলার পানিশ্বর ইউনিয়নের বিটঘর বাজারে বিএনপির চেয়ারপারসন খালেদা জিয়ার রোগমুক্তি কামনায় দোয়া এবং মতবিনিময় সভায় প্রধান অতিথির বক্তব্যে রুমিন ফারহানা এ কথা বলেন। এরপর থেকেই গুঞ্জন উঠে দলীয় মনোনয়ন না পেলেও তিনি স্বতন্ত্র হয়ে লড়বেন।\nমাওলানা জুনায়েদ আল হাবীব কওমি মাদ্রাসাভিত্তিক প্রাচীন রাজনৈতিক সংগঠন জমিয়তে উলামায়ে ইসলাম বাংলাদেশের সহ-সভাপতি এবং হেফাজতে ইসলামের সিনিয়র যুগ্ম মহাসচিব।\nআরও পড়ুনআরও পড়ুনজমিয়তকে যে ৪ আসন দিল বিএনপি\nসম্প্রতি সরাইল উপজেলার বিভিন্ন এলাকায় গণসংযোগকালে মাওলানা জুনায়েদ আল হাবীব বলেন, ‘১৯৮১ সালে হাফেজ্জী হুজুরের প্রেসিডেন্ট নির্বাচনের সময় থেকেই আমি রাজনীতির ময়দানে আছি। পরবর্তী প্রতিটি নির্বাচনে মুফতি আমিনীর প্রধান নির্বাচনী এজেন্ট হিসেবে কাজ করেছি। এই এলাকার মানুষ আমাকে ভালোভাবে চেনে, আমি প্রতিটি গ্রামে গিয়েছি। ইনশাআল্লাহ, জাতীয় নির্বাচনে আমি ভালো ফলাফল বয়ে আনতে পারব।’",
    "scraped_at": "2025-12-24T23:26:37"
  },
  {
    "url": "https://www.jugantor.com/politics/1044148",
    "title": "জমিয়তকে আসন ছাড়, ভোটের মাঠ ছাড়ছেন না বিএনপি নেতা মামুন",
    "publication_date": "2025-12-23T13:47:13+06:00",
    "keywords": "বিএনপি,জমিয়তে উলামায়ে ইসলাম বাংলাদেশ",
    "body": "জমিয়তে উলামায়ে ইসলামের কেন্দ্রীয় সভাপতি মাওলানা ওবায়দুল্লাহ ফারুককে প্রার্থী ঘোষণা করেছে বিএনপি। মঙ্গলবার (২৩ ডিসেম্বর) সকালে দলের জাতীয় স্থায়ী কমিটির সংবাদ সম্মেলনে মহাসচিব মির্জা ফখরুল ইসলাম আলমগীর এই ঘোষণা দেন।\nএদিকে, একই আসনে প্রতিদ্বন্দ্বিতার ইচ্ছা প্রকাশ করে গত বৃহস্পতিবার (১৮ ডিসেম্বর) স্বতন্ত্র প্রার্থী হিসেবে মনোনয়নপত্র সংগ্রহ করেছেন বিএনপির মনোনয়ন প্রত্যাশী মামুনুর রশিদ (চাকসু মামুন)। তিনি সিলেট জেলা বিএনপির প্রথম সহ-সভাপতি এবং দীর্ঘদিন ধরে নির্বাচনে অংশগ্রহণের প্রস্তুতি নিচ্ছিলেন।\nবিএনপির মঙ্গলবারের সিদ্ধান্তে সিলেটের জকিগঞ্জ ও কানাইঘাট উপজেলার নেতাকর্মীরা হতাশ হয়েছেন। দীর্ঘ ৩০ বছরে এ আসনে কোনো বিএনপি নেতা মনোনয়ন পাননি। ২০১৮ সালের নির্বাচনে দলীয় নির্দেশে বিএনপির নেতা মামুনুর রশীদ মওলানা ওবায়দুল্লাহ ফারুকের পক্ষে নির্বাচন থেকে সরে দাঁড়ান। এবার দীর্ঘদিনের সেই ক্ষত ঘোঁচানোর জন্য বিএনপি নেতারা যথেষ্ট তৎপর ছিলেন। সবচেয়ে বেশি আশাবাদী ছিলেন সিলেট জেলা বিএনপির সহ-সভাপতি মামুনুর রশীদ।আরও পড়ুনআরও পড়ুনজমিয়তকে যে ৪ আসন দিল বিএনপি\nবৃহস্পতিবার বিকাল সাড়ে তিনটায় কানাইঘাট উপজেলা নির্বাহী কর্মকর্তার কার্যালয় থেকে তার পক্ষে কানাইঘাট উপজেলা ও পৌর বিএনপির নেতারা মনোনয়ন ফরম সংগ্রহ করেন।\nমঙ্গলবার (২৩ ডিসেম্বর) দুপুরে তাৎক্ষণিক প্রতিক্রিয়ায় মামুনুর রশিদ (চাকসু মামুন) বলেন, ‘আমি নির্বাচন করবো এটা চূড়ান্ত। মনোনয়ন ফরম কিনেছি, আজ জমাও দেবো। নির্বাচন থেকে সরে দাঁড়ানোর কোনো চিন্তা নেই। আমি দীর্ঘদিন ধরে নির্বাচনের জন্য কাজ করছি। এখন আর নির্বাচন না করার কোনো সুযোগ নেই।’",
    "scraped_at": "2025-12-24T23:26:38"
  },
  {
    "url": "https://www.jugantor.com/politics/1044147",
    "title": "শ্রমিক শক্তির নেতাকে গুলির ঘটনায় যুবশক্তির নেত্রী গ্রেফতার",
    "publication_date": "2025-12-23T13:44:07+06:00",
    "keywords": "গ্রেফতার",
    "body": "খুলনায় জাতীয় নাগরিক পার্টির (এনসিপি) সহযোগী সংগঠন জাতীয় শ্রমিক শক্তির নেতা মোতালেব শিকদারকে গুলির ঘটনায় জেলা জাতীয় যুবশক্তির যুগ্ম সদস্য সচিব মোসাম্মৎ তনিমাকে গ্রেফতার করেছে পুলিশ।\nসোমবার (২২ ডিসেম্বর) রাতের সময় সদর থানার টুটপাড়া এলাকা থেকে তনিমাকে গ্রেফতার করা হয়। ঘটনার সময় মোতালেব শিকদার তনিমার ভাড়া করা ফ্ল্যাটে উপস্থিত ছিলেন। সেখানে তার কানের পাশে গুলি লেগে আহত হন।আরও পড়ুনআরও পড়ুনজমিয়তকে যে ৪ আসন দিল বিএনপি\nপুলিশ জানায়, আহত মোতালেব শিকদারের উপস্থিত ফ্ল্যাট থেকে ইয়াবা, মদের খালি বোতল এবং গুলির খোসা উদ্ধার করা হয়েছে। প্রাথমিক তদন্তে ধারণা করা হচ্ছে, তার সঙ্গে থাকা সহযোগীরাই গুলি চালিয়েছে।\nচিকিৎসকরা জানিয়েছেন, হাসপাতালে চিকিৎসাধীন মোতালেব শিকদারের অবস্থা শঙ্কামুক্ত। পরিবার সূত্রে জানা গেছে, মোতালেব শিকদার আগে শ্রমিক লীগের সঙ্গে যুক্ত ছিলেন এবং কয়েক মাস আগে এনসিপির সহযোগী সংগঠন জাতীয় শ্রমিক শক্তিতে যোগ দেন।",
    "scraped_at": "2025-12-24T23:26:39"
  },
  {
    "url": "https://www.jugantor.com/job-seek/1044146",
    "title": "জেলা প্রশাসকের কার্যালয়ে এইচএসসি পাসে চাকরি",
    "publication_date": "2025-12-23T13:37:51+06:00",
    "keywords": "চাকরির খবর,হবিগঞ্জ",
    "body": "হবিগঞ্জ জেলা প্রশাসকের কার্যালয় নিয়োগ বিজ্ঞপ্তি প্রকাশ করেছে। জেলা প্রশাসকের কার্যালয় এবং এর অধীন উপজেলা নির্বাহী অফিসারের কার্যালয়গুলোয় তিনটি পদে ১৩ জনকে নিয়োগের লক্ষ্যে এ বিজ্ঞপ্তি দিয়েছে।\n২১ ডিসেম্বর থেকে আবেদন নেওয়া শুরু হয়েছে। আবেদন করা যাবে আগামী ২০ জানুয়ারি পর্যন্ত। আগ্রহী প্রার্থীরা অনলাইনে আবেদন করতে হবে।\nপ্রতিষ্ঠানের নাম: হবিগঞ্জ জেলা প্রশাসকের কার্যালয়\nপদসংখ্যা: ০৩টি\nলোকবল নিয়োগ: ১৩ জন\nপদের নাম: অফিস সহকারী-কাম-কম্পিউটার মুদ্রাক্ষরিক\nপদসংখ্যা: ০৩টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা:  উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nপদের নাম: হিসাব সহকারী\nপদসংখ্যা: ০৭টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা:  উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nপদের নাম: সার্টিফিকেট সহকারী\nপদসংখ্যা: ০৩টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা:  উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nআবেদন ফি: টেলিটকের সার্ভিস চার্জ ১২ টাকাসহ ১১২ টাকা, তবে অনগ্রসর নাগরিকদের (ক্ষুদ্র নৃ-গোষ্ঠী, শারীরিক প্রতিবন্ধী ও তৃতীয় লিঙ্গের) জন্য সব পদে টেলিটকের সার্ভিস চার্জসহ মোট ৫৬ টাকা জমা দিতে হবে।\nচাকরির ধরন: অস্থায়ীভিত্তিতে\nপ্রার্থীর ধরন: নারী-পুরুষ (উভয়)\nবয়সসীমা: ১৮ থেকে ৩২ বছর\nকর্মস্থল: হবিগঞ্জ\nআবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতে এখানেক্লিককরুন।\nআবেদনের শেষ সময়: ২০ জানুয়ারি ২০২৬",
    "scraped_at": "2025-12-24T23:26:40"
  },
  {
    "url": "https://www.jugantor.com/entertainment/1044145",
    "title": "গানম্যান চান হিরো আলম",
    "publication_date": "2025-12-23T13:33:48+06:00",
    "keywords": "হিরো আলম",
    "body": "আসন্ন ত্রয়োদশ জাতীয় নির্বাচনে স্বতন্ত্র প্রার্থী হিসেবে অংশ নেওয়ার ঘোষণা দিয়েছেন জনপ্রিয় কন্টেন্ট ক্রিয়েটর আশরাফুল আলম ওরফে হিরো আলম। তাকে হত্যার হুমকি দেওয়া হচ্ছে বলে দাবি করেছেন তিনি নিজেই। সেই সঙ্গে নিজের নিরাপত্তা নিশ্চিত করতে প্রধান উপদেষ্টার কাছে আবেদন করতে যাচ্ছেন শিগগিরই বলে জানিয়েছেন তিনি।\nমঙ্গলবার (২৩ ডিসেম্বর) দুপুর সাড়ে ১২টার দিকে সামাজিক যোগাযোগমাধ্যম ফেসবুক পোস্টে এসব কথা জানান।\nহিরো আলম জানান, নির্বাচনে স্বতন্ত্র প্রার্থী হওয়ার সিদ্ধান্ত এবং বিষয়টি বিভিন্ন গণমাধ্যমে প্রকাশিত হওয়ার পর থেকেই তাকে বিভিন্নভাবে ভয়ভীতি ও প্রাণনাশের হুমকি দেওয়া হচ্ছে। এতে তিনি ও তার পরিবার নিরাপত্তাহীনতায় ভুগছেন।\nতিনি বলেন, বর্তমান পরিস্থিতিতে জরুরি ভিত্তিতে তার ব্যক্তিগত নিরাপত্তা নিশ্চিত করা প্রয়োজন। সে কারণে প্রধান উপদেষ্টার নিকট একজন নিরাপত্তাকর্মী (গানম্যান) চেয়ে অনুরোধ করে আবেদন করবেন তিনি।\nপাশাপাশি এ বিষয়ে সংশ্লিষ্ট প্রশাসনেরও দৃষ্টি আকর্ষণ করে দ্রুত প্রয়োজনীয় ব্যবস্থা নেওয়ার দাবি জানিয়েছেন হিরো আলম।\nগেল মাসে জাতীয় নির্বাচনে অংশ নেওয়ার ঘোষণা দেন হিরো আলম। তবে কোনো দল থেকে তিনি প্রার্থী হবেন সেটা এখনো নিশ্চিত নয়। তিনি চান স্বতন্ত্র প্রার্থী হতে। এদিকে ৪টি দল থেকে প্রার্থী হওয়ারও প্রস্তাব পেয়েছেন তিনি।\nহিরো আলম বলেন, ‘স্বতন্ত্র হিসেবে আমি কয়েকবার নির্বাচন করেছি। এবার কিছু রাজনৈতিক দল আমাকে তাদের প্রতীকে নির্বাচন করার প্রস্তাব দিয়েছে। তাই বিষয়টি গুরুত্ব দিয়ে ভাবছি। তবে কোন দল থেকে নির্বাচন করব এটা এখনই বলতে চাই না। সময় হলে জানাব।’\nকোন কোন দল যোগাযোগ করেছে এ বিষয়ে জানতে চাইলে তিনি যে চারটি দলের নাম উল্লেখ করেন সেগুলো হলো- গণঅধিকার পরিষদ, আমজনতার দল, বাংলাদেশ লেবার পার্টি ও বাংলাদেশ শ্রমজীবী পার্টি।\nহিরো আলম বলেন, ‘দল যেটিই হোক, আমার মূল লক্ষ্য জনগণের জন্য কাজ করা। আমাকে যে দলই নিক, আমি যেন মানুষের পাশে থাকতে পারি, সেটাই মূখ্য।’\nতিনি জানান, ঢাকা ও বগুড়া থেকে দুটি আসনে লড়বেন বলে প্রস্তুত হচ্ছেন হিরো আলম।\nরাজনৈতিক অঙ্গনে হিরো আলমের সক্রিয়তা, সাহসী অবস্থান ও নিয়মিত প্রচারণা তাকে বারবার আলোচনায় এনে দিয়েছে। এবার দলীয় প্রতীক নিয়ে নির্বাচনে দাঁড়ালে তার রাজনৈতিক যাত্রায় এটি হবে নতুন অধ্যায়।",
    "scraped_at": "2025-12-24T23:26:41"
  },
  {
    "url": "https://www.jugantor.com/country-news/1044144",
    "title": "ভয়াবহ আগুনে ১১ ঘর পুড়ে ছাই",
    "publication_date": "2025-12-23T13:24:11+06:00",
    "keywords": "আগুন",
    "body": "গাজীপুরের শ্রীপুর উপজেলার তেলিহাটি ইউনিয়নের আবদার এলাকায় ভয়াবহ অগ্নিকাণ্ডে একটি বসতবাড়ির ১১টি ঘর সম্পূর্ণ পুড়ে ছাই হয়ে গেছে।\nমঙ্গলবার (২৩ ডিসেম্বর) সকাল সাড়ে ৬টায় জৈনা বাজার কলেজ রোডের পাশে ব্যবসায়ী রফিকুল ইসলাম রবির ভাড়া বাসার একটি কক্ষ থেকে আগুনের সূত্রপাত হয়।\nখবর পেয়ে শ্রীপুর ফায়ার সার্ভিসের দুটি ইউনিট ঘটনাস্থলে পৌঁছে প্রায় এক ঘণ্টার চেষ্টায় আগুন নিয়ন্ত্রণে আনে। তবে আগুনে সবকটি ঘর পুড়ে ছাই হয়ে গেছে। প্রাথমিক হিসাব অনুযায়ী, অগ্নিকাণ্ডে ৭০–৮০ লাখ টাকার সম্পদ ক্ষতিগ্রস্ত হয়েছে।\nভাড়াটিয়া ভুক্তভোগী মোফাজ্জল হোসেন বলেন, সবার ঘুমানো অবস্থায় হঠাৎ একটি তালাবদ্ধ ঘর থেকে আগুন লেগে যায়। পরনের কাপড় ছাড়া কিছুই বের করতে পারিনি। আমি গার্মেন্টসে চাকরি করি, সারা জীবনে যা সঞ্চয় করেছি সব শেষ হয়ে গেছে। নগদ টাকা, মোবাইল ফোন, ফার্নিচার, স্বর্ণালংকারসহ সব কিছুই পুড়ে গেছে।আরও পড়ুনআরও পড়ুননাশকতার অভিযোগে আ.লীগ-যুবলীগের ৩ নেতা গ্রেফতার\nবাড়ির মালিক রফিকুল ইসলাম রবি বলেন, সকাল সাড়ে ৬টার দিকে ভাড়া বাসার একটি তালাবদ্ধ কক্ষে হঠাৎ আগুন লাগে। মুহূর্তেই আগুন পাশের আরও ১১টি ঘরে ছড়িয়ে পড়ে। খবর পেয়ে শ্রীপুর ফায়ার সার্ভিসের দুইটি ইউনিট ঘটনাস্থলে পৌঁছে এক ঘণ্টা চেষ্টা করে আগুন নিয়ন্ত্রণে আনে। ততক্ষণে ওইসব ঘরে থাকা আসবাবপত্র, নগদ টাকা, স্বর্ণালংকার এবং ফ্রিজসহ মূল্যবান মালামাল পুড়ে ছাই হয়ে গেছে। অগ্নিকাণ্ডে ১১টি ঘরসহ ভাড়াটিয়াদের পরিবারের প্রায় ৮০ লাখ টাকার ক্ষয়ক্ষতি হয়েছে। ক্ষতিগ্রস্ত ১১টি পরিবারের প্রত্যেকেই স্থানীয় বিভিন্ন পোশাক কারখানায় চাকরি করেন।\nশ্রীপুর ফায়ার সার্ভিসের ওয়্যারহাউস ইন্সপেক্টর মোহাম্মদ নুরুল করিম জানান, দুটি ইউনিট দ্রুত ঘটনাস্থলে পৌঁছে আগুন নিয়ন্ত্রণে আনে। বিদ্যুতের শর্ট সার্কিট থেকে আগুনের সূত্রপাত হতে পারে বলে প্রাথমিকভাবে ধারণা করা হচ্ছে।",
    "scraped_at": "2025-12-24T23:26:43"
  },
  {
    "url": "https://www.jugantor.com/football/1044143",
    "title": "ফুটবলে ফিরছেন বহু ‘সমালোচিত’ ব্রাজিলিয়ান তারকা",
    "publication_date": "2025-12-23T13:22:58+06:00",
    "keywords": "ব্রাজিল ফুটবল দল",
    "body": "এক সময় বিশ্ব ফুটবলে সর্বাধিক ট্রফি জয়ের রেকর্ড ছিল ব্রাজিলিয়ান ডিফেন্ডার দানি আলভেসের দখলে। ক্যারিয়ারে ৪৩টি শিরোপা জেতা এই তারকার জীবন ও পেশাগত পথ ২০২৩ সালে বড় ধাক্কা খায়। এক নারীকে যৌন হেনস্থার অভিযোগে তিনি মুহূর্তের মধ্যেই সফল ফুটবলার থেকে কারাবন্দি আসামিতে পরিণত হন। প্রায় এক বছরের বেশি সময় কারাভোগের পর জামিনে মুক্তি পেয়ে সম্প্রতি ওই মামলায় খালাস পেয়েছেন আলভেস।\nফুটবলের প্রতি ভালোবাসা এখনও অটুট থাকায় আবারও মাঠে ফেরার পরিকল্পনা করছেন ৪২ বছর বয়সী এই তারকা। তবে কোনো ক্লাব তাকে দলে নিতে আগ্রহ না দেখানোয় ভিন্ন পথ বেছে নিয়েছেন তিনি—নিজেই একটি ফুটবল ক্লাব কেনার সিদ্ধান্ত নিয়েছেন।\n২০২২ সালের ডিসেম্বরে একটি পার্টিতে ওই ঘটনার অভিযোগ ওঠার পর জামিনে মুক্ত হলেও আলভেসকে দলে নিতে রাজি হয়নি কোনো দল। ফলে খেলায় ফেরার সুযোগ তৈরি করতে তিনি পর্তুগালের একটি ক্লাবের মালিকানা নেওয়ার পথে এগোচ্ছেন।\nআরও পড়ুনআরও পড়ুনবিশ্বকাপের ৬ মাস আগে অস্ত্রোপচার করালেন নেইমার\nপর্তুগিজ গণমাধ্যমের খবর অনুযায়ী, পর্তুগালের তৃতীয় বিভাগে খেলা সাও হোয়াও দে ভের ক্লাবের ৫০ শতাংশ মালিকানা নেওয়ার প্রক্রিয়া প্রায় শেষ করেছেন আলভেস। ক্লাব কেনার পাশাপাশি তিনি সেখানে ছয় মাসের জন্য খেলোয়াড় হিসেবেও চুক্তিবদ্ধ হবেন। এরপর অবসর নিয়ে বাকি ৫০ শতাংশ মালিকানা কিনে নেওয়ার পরিকল্পনা রয়েছে তার। বর্তমানে ওই দলে তিনজন ব্রাজিলিয়ান ফুটবলার আছেন, যাদের মধ্যে একজন সাবেক পালমেইরাস উইঙ্গার ওয়াশিংটন।\nউল্লেখ্য, আলভেস সর্বশেষ ২০২৩ সালের জানুয়ারিতে মেক্সিকোর লিগা এমএক্সে পুমাসের হয়ে মাঠের খেলায় নামেন। যৌন হেনস্থার অভিযোগে গ্রেফতারের পরই তার সঙ্গে চুক্তি বাতিল করে ক্লাবটি।",
    "scraped_at": "2025-12-24T23:26:44"
  },
  {
    "url": "https://www.jugantor.com/national/1044142",
    "title": "প্রথম আলো ও ডেইলি স্টারে হামলার ঘটনায় আরও ৯ জন গ্রেফতার",
    "publication_date": "2025-12-23T13:19:36+06:00",
    "keywords": "প্রথম আলো ,ডিবি",
    "body": "প্রথম আলো, ডেইলি স্টার কার্যালয়ে হামলা ও অগ্নিসংযোগের ঘটনায় আরও নয়জনকে গ্রেফতার করেছে ঢাকা মহানগর গোয়েন্দা পুলিশ (ডিবি)। এ নিয়ে মোট ২৮ জনকে গ্রেফতার করা হয়েছে।\nমঙ্গলবার (২৩ ডিসেম্বর) বেলা সোয়া ১১টার দিকে ঢাকা মহানগর পুলিশের (ডিএমপি) গণমাধ্যম ও জনসংযোগ বিভাগের উপকমিশনার (ডিসি) তালেবুর রহমান গ্রেফতারের বিষয়টি নিশ্চিত করেছেন। পরে এ নিয়ে বিস্তারিত জানানো হবে বলে তিনি জানান।\nদেশের শীর্ষ দৈনিক প্রথম আলো ও দ্য ডেইলি স্টার কার্যালয়ে হামলা, ভাঙচুর, লুটপাট, অগ্নিসংযোগের ঘটনায় জড়িত হিসেবে সোমবার পর্যন্ত ৩১ জনকে শনাক্ত করার কথা জানিয়েছে পুলিশ। এর মধ্যে ১৯ জনকে গতকাল গ্রেফতার করার কথা পুলিশ জানায়। গ্রেফতাকৃত ব্যক্তিদের মধ্যে ১৩ জন লুটপাট এবং চারজন হামলার সঙ্গে জড়িত বলে জানায় পুলিশ। বাকিদের বিষয়ে কিছু জানানো হয়নি। আজ আরও ৯ জনকে গ্রেফতার করা হয়েছে।\nআরও পড়ুনআরও পড়ুনতীব্র নিন্দা প্রতিবাদ বিভিন্ন সংগঠনের\nগত বৃহস্পতিবার রাতে একদল লোক সংগঠিতভাবে সন্ত্রাসী হামলা চালায় প্রথম আলো ও ডেইলি স্টার কার্যালয়ে। দীর্ঘ সময় ধরে এই হামলা, ভাঙচুর, অগ্নিসংযোগ ও লুটপাট চালায় সন্ত্রাসীরা। আগুন নেভাতে আসা ফায়ার সার্ভিসের গাড়িকেও বাধা দেয় তারা। ওই রাতে ছায়ানট ভবনেও হামলা ও অগ্নিসংযোগ করা হয়। পরদিন শুক্রবার সন্ধ্যায় উদীচী কার্যালয়ে হামলা ও অগ্নিসংযোগ করা হয়।\nগত রোববার রাতে প্রথম আলো এ ঘটনায় তেজগাঁও থানায় মামলা করেছে। সন্ত্রাসবিরোধী আইন, বিশেষ ক্ষমতা আইন ও সাইবার সুরক্ষা অধ্যাদেশ, হত্যাচেষ্টাসহ দণ্ডবিধির বিভিন্ন ধারায় মামলাটি করা হয়। মামলায় অজ্ঞাতনামা ৪০০ থেকে ৫০০ জনকে আসামি করা হয়।",
    "scraped_at": "2025-12-24T23:26:45"
  },
  {
    "url": "https://www.jugantor.com/national/1044141",
    "title": "শাহজালালে যাত্রীদের প্রবেশে নতুন নির্দেশনা",
    "publication_date": "2025-12-23T13:18:43+06:00",
    "keywords": "হযরত শাহজালাল আন্তর্জাতিক বিমানবন্দর",
    "body": "নিরাপত্তাজনিত কারণে ঢাকার হযরত শাহজালাল আন্তর্জাতিক বিমানবন্দরে বুধবার সন্ধ্যা থেকে বৃহস্পতিবার সন্ধ্যা পর্যন্ত নির্ধারিত যাত্রী ছাড়া কেউ ঢুকতে পারবেন না। মঙ্গলবার বিমানবন্দরের নির্বাহী পরিচালকের পাঠানো এক প্রেস বিজ্ঞপ্তিতে এ তথ্য জানানো হয়।\nএতে বলা হয়, হযরত শাহজালাল আন্তর্জাতিক বিমানবন্দরে যাত্রীসেবা, নিরাপত্তা এবং অপারেশনাল শৃঙ্খলা বজায় রাখার স্বার্থে সংশ্লিষ্ট সকল যাত্রীসাধারণের অবগতির জন্য জানানো যাচ্ছে যে, বিশেষ অপারেশনাল ও নিরাপত্তাজনিত কারণে ২৪ ডিসেম্বর সন্ধ্যা ৬টা থেকে ২৫ ডিসেম্বর সন্ধ্যা ৬টা পর্যন্ত বিমানবন্দর এলাকায় নির্ধারিত যাত্রী ব্যতিত সকল সহযাত্রী/ ভিজিটর প্রবেশ সম্পূর্ণভাবে নিষিদ্ধ থাকবে।\nবিজ্ঞপ্তিতে এ প্রেক্ষিতে যাত্রীসাধারণ ও সংশ্লিষ্ট সকলের সহযোগিতা কামনা করেছে বিমানবন্দর কর্তৃপক্ষ।",
    "scraped_at": "2025-12-24T23:26:46"
  },
  {
    "url": "https://www.jugantor.com/country-news/1044140",
    "title": "নাশকতার অভিযোগে আ.লীগ-যুবলীগের ৩ নেতা গ্রেফতার",
    "publication_date": "2025-12-23T13:14:34+06:00",
    "keywords": "আওয়ামী লীগ,গ্রেফতার,যুবলীগ",
    "body": "সুনামগঞ্জের ছাতক উপজেলায় নাশকতা, চাঁদাবাজি ও একাধিক অপরাধমূলক কর্মকাণ্ডের অভিযোগে উপজেলা আওয়ামী লীগ ও যুবলীগের তিন নেতাকে থানা পুলিশ গ্রেফতার করেছে।\nমঙ্গলবার (২৩ ডিসেম্বর) সকালে থানা এলাকা থেকে তাদের গ্রেফতার দেখিয়ে সুনামগঞ্জ আদালতে পাঠানো হয়।\nগ্রেফতারকৃতরা হলেন— ১১নং গোবিন্দগঞ্জ সৈদেরগাঁও ইউনিয়নের গোবিন্দগর গ্রামের মৃত আজিম উদ্দিনের ছেলে শামীম আহমদ (৫৪), ইউনিয়ন আওয়ামী লীগের সহ-সভাপতি। একই ইউনিয়নের ১৩নং ভাতগাঁও ইউনিয়নের ঝিগলী গ্রামের শাবাজ মিয়ার ছেলে মো. রুমেল আহমদ (৩০), ভাতগাঁও ইউপি যুবলীগের যুগ্ম সাধারণ সম্পাদক, পাথারীপুর গ্রামের কাফরুল মিয়ার ছেলে কাজল মিয়া।আরও পড়ুনআরও পড়ুনপতিতাবৃত্তির সঙ্গে জড়িত থাকার অভিযোগে বহিষ্কার, যা বললেন জামায়াত নেতা\nপুলিশ জানায়, তাদের বিরুদ্ধে নাশকতা, জনগণের মধ্যে আতঙ্ক সৃষ্টি, চাঁদাবাজি এবং বিশেষ ক্ষমতা আইনের আওতায় একাধিক অভিযোগ রয়েছে। ছাতক থানায় দায়ের হওয়া এফআইআর নং–২৮, জি.আর. নং–২১৬, তারিখ ২২ জুলাই ২০২৫—ধারা 15(3)/250, The Special Powers Act, 1974—এর তদন্তে তারা আসামি হিসেবে শনাক্ত হন।\nছাতক থানার ওসি মো. মিজানুর রহমান ঘটনার সত্যতা নিশ্চিত করে বলেন, গ্রেফতার তিনজনকে মঙ্গলবার সুনামগঞ্জ আদালতে পাঠানো হয়েছে। এ ঘটনায় আইনানুগ ব্যবস্থা গ্রহণ করা হবে।",
    "scraped_at": "2025-12-24T23:26:47"
  },
  {
    "url": "https://www.jugantor.com/bollywood/1044139",
    "title": "নতুন বছরে বলিউডের ঝুলিতে থাকছে যেসব ধামাকা",
    "publication_date": "2025-12-23T13:11:19+06:00",
    "keywords": "বলিউড,সিনেমা",
    "body": "দক্ষিণী ছবির প্রভাব ও ওটিটি প্ল্যাটফর্মের জোয়ার সত্ত্বেও ২০২৫ সালে বলিউড প্রমাণ করেছে—তার দম এখনো ফুরোয়নি। বছরের শুরুতে ‘ছাবা’ দিয়ে আত্মবিশ্বাসী সূচনা, মাঝামাঝি সময়ে রোম্যান্টিক ছবি ‘সাইয়ারা’ দর্শকের মন জয়, আর বছরের শেষে ‘ধুরন্ধর’ হয়ে ওঠে বক্স অফিস কাঁপানো চমক। এই সাফল্যের রেশ কাটতে না কাটতেই নজর ঘুরছে ২০২৬ সালের দিকে, যেখানে বলিউড ও টলিউড মিলিয়ে অপেক্ষা করছে একঝাঁক বড় ছবি।\nভারতীয় গণমাধ্যম সূত্রে খবর, ২০২৬ সালে বলিউডে আসছে একাধিক জনপ্রিয় ফ্র্যাঞ্চাইজি ও বহু প্রতীক্ষিত সিক্যুয়েল। সেই তালিকায় অন্যতম হৃতিক রোশনের ‘কৃশ ৪’। এই ছবিতে পরিচালনার পাশাপাশি দ্বৈত ভূমিকায় অভিনয় করবেন হৃতিক, যা নিয়ে দর্শকদের কৌতূহল তুঙ্গে।\nদীর্ঘদিনের বিতর্ক ও আইনি জটিলতা কাটিয়ে অক্ষয় কুমার, পরেশ রাওয়াল ও সুনীল শেঠির ‘হেরা ফেরি ৩’-এর শুটিং ইতোমধ্যেই শুরু হয়েছে। ২০২৬ সালেই ছবিটি মুক্তির সম্ভাবনা। পাশাপাশি থাকছে অজয় দেবগনের জনপ্রিয় থ্রিলার ‘দৃশ্যম ৩’, টাইগার শ্রফের ‘বাগি ৪’, বরুণ ধাওয়ানের ‘ভেড়িয়া ২’ এবং রানি মুখার্জির শক্তিশালী চরিত্রকেন্দ্রিক ছবি ‘মার্দানি ৩’।\nমেগাবাজেট ছবির দিকেও তাকিয়ে রয়েছে সিনেপ্রেমীরা। নীতেশ তিওয়ারির বহুল আলোচিত ‘রামায়ণ’-এর প্রথম পর্ব ২০২৬ সালেই মুক্তি পাবে বলে জানা গেছে। এই ছবিতে রামের ভূমিকায় রণবীর কাপুরকে দেখার জন্য দর্শকদের প্রত্যাশা তুঙ্গে।\nশাহরুখ খানের মেগা প্রজেক্ট ‘কিং’-ও রয়েছে তালিকায়। এই ছবিতে প্রথমবার একসঙ্গে পর্দায় দেখা যাবে শাহরুখ ও তার কন্যা সুহানাকে। সঙ্গে থাকছেন দীপিকা পাড়ুকোন, রানি মুখার্জি, অভিষেক বচ্চন ও আরশাদ ওয়ারসির মতো তারকারা।\nএ ছাড়া সঞ্জয় লীলা বানশালির ‘লাভ অ্যান্ড ওয়ার’-এ রণবীর কাপুর, আলিয়া ভাট ও ভিকি কৌশলের জুটি নিয়ে আগ্রহ তুঙ্গে। শোনা যাচ্ছে, ছবিতে চমক হিসেবে থাকতে পারে শাহরুখ খানের ক্যামিও। সালমান খানের দেশাত্মবোধক ছবি ‘ব্যাটেল অব গালওয়ান’-ও মুক্তি পেতে পারে একই বছরে।\nদক্ষিণী সিনেমার দিকেও নজর রয়েছে। প্রভাসের ‘ফৌজি’ এবং যশের ‘টক্সিক’ নিয়ে দর্শকদের উন্মাদনা চোখে পড়ার মতো। ‘টক্সিক’-এ ভিন্ন চরিত্রে কিয়ারা আদভানির উপস্থিতি বিশেষ আকর্ষণ। পাশাপাশি ছত্রপতি শিবাজী মহারাজের জীবন অবলম্বনে নির্মিত ‘দ্য প্রাইড অব ভারত’ও মুক্তি পাবে।\nউল্লেখযোগ্যভাবে, ২০২৫ সালের হিট ছবি ‘ধুরন্ধর’-এর দ্বিতীয় কিস্তি ২০২৬ সালের মার্চে মুক্তির কথা রয়েছে। ফলে বলিউড বক্স অফিসে বড়সড় লড়াই যে অপেক্ষা করছে, তা বলাই যায়।\nঅ্যাকশন-থ্রিলার ও দেশাত্মবোধক ছবির পাশাপাশি কমেডির অভাবও নেই। প্রিয়দর্শন পরিচালিত অক্ষয় কুমার ও টাবুর ‘ভূত বাংলা’, ‘ধামাল ৪’ এবং রোম্যান্টিক কমেডি ‘পতি পত্নী অউর ওহ ২’ হাসির খোরাক জোগাবে।\nটলিউডেও ২০২৬ সাল বেশ জমজমাট হতে চলেছে। উইন্ডোজ প্রযোজিত ‘ভানুপ্রিয়া ভূতের হোটেল’ জানুয়ারি মাসে মুক্তি পাবে। সুমন ঘোষের পরিচালনায় ‘ফ্যামিলিওয়ালা’ হতে পারে বছরের বড় চমক, যেখানে মুখ্য ভূমিকায় থাকবেন শিবপ্রসাদ মুখোপাধ্যায়।\nএ ছাড়া নন্দিতা-শিবপ্রসাদের ‘ইচ্ছে’র সিক্যুয়েলের শুটিং শুরু হওয়ার কথা নতুন বছরের শুরুতে। পুজোয় আসতে পারে ‘বহুরুপী ২’। রাহুল মুখোপাধ্যায়ের ‘মন মানে না’ মুক্তি পাবে ভালোবাসা দিবসের সময়। জিতের অনন্ত সিং বায়োপিক ‘কেউ বলে বিপ্লবী কেউ বলে ডাকাত’ নিয়েও প্রত্যাশা তুঙ্গে।\nসব মিলিয়ে, দেবের ‘খাদান ২’ ও ‘প্রজাপতি ৩’ সহ একের পর এক ছবি মুক্তির অপেক্ষায়। ফলে ২০২৬ সালে বলিউড ও টলিউড—দুই ইন্ডাস্ট্রিতেই যে জমজমাট বক্স অফিস লড়াই হতে চলেছে, তা নিশ্চিত।",
    "scraped_at": "2025-12-24T23:26:48"
  },
  {
    "url": "https://www.jugantor.com/national/1044138",
    "title": "এমপিওভুক্ত শিক্ষক-কর্মচারীদের ডিসেম্বরের বিল জমার শেষ সময় জানাল মাউশি",
    "publication_date": "2025-12-23T13:09:35+06:00",
    "keywords": "মাউশি",
    "body": "মাধ্যমিক ও উচ্চ শিক্ষা অধিদপ্তরের আওতাধীন শিক্ষা প্রতিষ্ঠানের এমপিওভুক্ত শিক্ষক-কর্মচারীদের ডিসেম্বর মাসের এমপিও বিল জমা দেওয়ার সুযোগ শেষ হচ্ছে আগামীকাল বুধবার (২৪ ডিসেম্বর)। এ সময়ের মধ্যেই বিল সাবমিট করতে প্রতিষ্ঠান প্রধানদের নির্দেশ দেওয়া হয়েছে।\nসম্প্রতি মাধ্যমিক ও উচ্চ শিক্ষা অধিদপ্তরের ইএমআইএস সেল থেকে জারি করা এক বিজ্ঞপ্তিতে জানানো হয়, ১ জানুয়ারি ২০২৫ থেকে এমপিওর অর্থ ইএফটি পদ্ধতিতে প্রদান করা হচ্ছে এবং জুলাই ২০২৫ পর্যন্ত শিক্ষক-কর্মচারীদের নিজ নিজ ব্যাংক হিসাবে সরাসরি অর্থ পাঠানো হয়েছে।\nবিজ্ঞপ্তিতে আরও বলা হয়, আগস্ট ২০২৫ মাস থেকে এমপিওর অর্থ ইএফটির মাধ্যমে পাঠানোর ক্ষেত্রে প্রতিষ্ঠান প্রধান কর্তৃক অনলাইনে বিল সাবমিট করার ব্যবস্থা চালু করা হয়েছে। এ জন্য প্রতিষ্ঠান প্রধানকে তার প্রতিষ্ঠানের জন্য ব্যবহৃত আইডি ও পাসওয়ার্ড দিয়ে ইএমআইএস সিস্টেমের ‘MPO-EFT’ মডিউলে লগইন করে বিল সাবমিট করতে হবে।\nপ্রতিষ্ঠান প্রধানকে তার প্রতিষ্ঠানের প্রত্যেক এমপিওভুক্ত শিক্ষক-কর্মচারীর জন্য আলাদাভাবে বিধিমোতাবেক প্রাপ্য এমপিও অর্থ সঠিকভাবে নির্ধারণ করে বিল দাখিল করতে হবে। প্রতিষ্ঠান প্রধানের দাখিল করা তথ্যের ভিত্তিতেই শিক্ষক-কর্মচারীদের স্ব-স্ব ব্যাংক হিসাবে ইএফটির মাধ্যমে অর্থ পাঠানো হবে।\nআরও পড়ুনআরও পড়ুনপ্রাথমিক শিক্ষক নিয়োগ পরীক্ষা নিয়ে জরুরি নির্দেশনা\nএছাড়া কোনো শিক্ষক-কর্মচারী মৃত্যুবরণ বা পদত্যাগ করলে সংশ্লিষ্ট মাসে বিধি অনুযায়ী তার প্রাপ্যতা নির্ধারণ করে বিল সাবমিট করতে হবে। সাময়িক বরখাস্ত, অনুমোদনহীন অনুপস্থিতি বা অন্য কোনো কারণে আংশিক বা সম্পূর্ণ বেতন কর্তন বা বন্ধের প্রয়োজন হলে তা বিল সাবমিট অপশনে স্পষ্টভাবে উল্লেখ করতে হবে।\nবিজ্ঞপ্তিতে বলা হয়, এমপিওর টাকা দেওয়ার ক্ষেত্রে প্রতিষ্ঠান প্রধানের দাখিল করা তথ্যই চূড়ান্ত হিসেবে গণ্য হবে। ভুল তথ্যের কারণে কোনো শিক্ষক-কর্মচারীর এমপিও অর্থ প্রেরণ না হলে বা অতিরিক্ত অর্থ পাঠানো হলে তার দায়ভার সংশ্লিষ্ট প্রতিষ্ঠান প্রধানকে বহন করতে হবে।\nএতে আরও জানানো হয়, কেবলমাত্র আইবাসে যাচাই শেষে ভ্যালিড হওয়া জনবলের তথ্যই বর্তমানে বিল সাবমিট অপশনে যুক্ত রয়েছে। যেসব শিক্ষক-কর্মচারীর তথ্য ভুল রয়েছে, সেগুলো সংশোধন ও যাচাই শেষে পরবর্তীতে বিল সাবমিট অপশনে যুক্ত করা হবে।\nএমতাবস্থায়, ডিসেম্বর ২০২৫ মাসের এমপিও বিল আগামী ২৪ ডিসেম্বরের মধ্যে সাবমিট করার জন্য মাধ্যমিক ও উচ্চ শিক্ষা অধিদপ্তরাধীন সব শিক্ষা প্রতিষ্ঠানের প্রধানদের অনুরোধ জানানো হয়েছে।",
    "scraped_at": "2025-12-24T23:26:50"
  },
  {
    "url": "https://www.jugantor.com/country-news/1044137",
    "title": "পতিতাবৃত্তির সঙ্গে জড়িত থাকার অভিযোগে বহিষ্কার, যা বললেন জামায়াত নেতা",
    "publication_date": "2025-12-23T12:59:54+06:00",
    "keywords": "বাংলাদেশ জামায়াতে ইসলামী,বহিষ্কার,কুয়াকাটা",
    "body": "পটুয়াখালীর কুয়াকাটায় নিজ বাড়িতে পতিতাদের আশ্রয় দেওয়া এবং এ কার্যক্রমের সঙ্গে সম্পৃক্ত থাকার অভিযোগে কুয়াকাটা পৌরসভার ৫ নম্বর ওয়ার্ড জামায়াতে ইসলামীর সভাপতি মো. আ. হালিমকে দল থেকে বহিষ্কার করা হয়েছে। গত ২১ ডিসেম্বর কুয়াকাটা জামায়াতের বিশেষ (রুকন) বৈঠকে এ সিদ্ধান্ত নেওয়া হয়।\nসোমবার (২২ ডিসেম্বর) সন্ধ্যার পর কুয়াকাটা প্রেসক্লাবে আয়োজিত এক সংবাদ সম্মেলনে লিখিত বক্তব্য পাঠ করে বিষয়টি নিশ্চিত করেন কুয়াকাটা পৌর জামায়াতের আমির মাওলানা মো. শহীদুল ইসলাম।\nতিনি জানান, বৈঠকে কুয়াকাটা পৌর জামায়াত ও কলাপাড়া উপজেলা জামায়াতের শীর্ষস্থানীয় নেতারা (রুকন) উপস্থিত ছিলেন।\nসংবাদ সম্মেলনে জানানো হয়, অভিযোগের প্রেক্ষিতে বিশেষ রুকন বৈঠক আহ্বান করা হয়। বৈঠকে উত্থাপিত অভিযোগ ও প্রাপ্ত তথ্য পর্যালোচনা করে দেখা যায়, বিষয়টি জামায়াতে ইসলামীর নীতিমালা ও আদর্শের পরিপন্থি। সাংগঠনিক শৃঙ্খলা ও আদর্শ রক্ষার স্বার্থে অভিযুক্ত নেতাকে দল থেকে বহিষ্কারের সিদ্ধান্ত নেওয়া হয়।আরও পড়ুনআরও পড়ুনষড়যন্ত্র করে হাদিকে সরিয়ে দেওয়া হয়েছে: জামায়াত আমির\nসংবাদ সম্মেলনে উপস্থিত ছিলেন- কুয়াকাটা পৌর জামায়াতের সাবেক আমির মাওলানা মোহাম্মদ মাঈনুল ইসলাম মন্নান, লতাচাপলী ইউনিয়ন জামায়াতের আমির রাসেল মুসুল্লি, পৌর জামায়াতের সেক্রেটারি মাওলানা আল আমিন মৃধা, যুব জামায়াতের সভাপতি হেমায়েত উদ্দিন সিকদার এবং ৩ নম্বর ওয়ার্ড জামায়াতের সেক্রেটারি শাহাবুদ্দিন ফরাজি।\nএ সময় কুয়াকাটা পৌর জামায়াতের সাবেক আমির মাওলানা মোহাম্মদ মাঈনুল ইসলাম মন্নান বলেন, জামায়াতে ইসলামী একটি আদর্শভিত্তিক সংগঠন। এখানে ব্যক্তির চেয়ে সংগঠনের আদর্শ ও নৈতিকতা গুরুত্বপূর্ণ। কোনো নেতার বিরুদ্ধে অনৈতিক কর্মকাণ্ডের অভিযোগ উঠলে তা দলীয়ভাবে গুরুত্ব সহকারে বিবেচনা করা হয়। সংগঠনের সুনাম ও আদর্শ রক্ষার স্বার্থেই এ সিদ্ধান্ত নেওয়া হয়েছে।\nকলাপাড়া উপজেলা জামায়াতের আমির মাওলানা মোহাম্মদ আব্দুল কাইয়ুম বলেন, একটি অভিযোগের ভিত্তিতে বিশেষ রুকন বৈঠক ডেকে কুয়াকাটা পৌর ৫ নম্বর ওয়ার্ড সভাপতিকে বহিষ্কার করা হয়েছে। জামায়াতে ইসলামী করতে হলে অবশ্যই সাংগঠনিক নিয়ম-কানুন ও দলীয় নীতিমালা মেনে চলতে হয়।\nসংবাদ সম্মেলনে উপস্থিত জামায়াত নেতারা আরও জানান, ভবিষ্যতে সংগঠনের আদর্শ ও নৈতিকতার পরিপন্থি যেকোনো কর্মকাণ্ডের বিরুদ্ধে জামায়াতে ইসলামী কঠোর অবস্থানে থাকবে।\nএ বিষয়ে অভিযুক্ত মো. আ. হালিম বলেন, তার বাসায় ছয়টি পরিবার ভাড়ায় বসবাস করে। এর মধ্যে একটি বাসায় মা-মেয়ে পরিচয়ে চার নারী প্রায় দুই মাস আগে ভাড়া নেন। তারা কোথায় কী কাজ করেন, তা আমার জানা ছিল না।\nএ বিষয়ে কোনো ধরনের আলোচনা ছাড়াই তাকে দল থেকে বহিষ্কার করা হয়েছে বলে দাবি করেন তিনি।\nতার বিরুদ্ধে আনা অভিযোগ সম্পূর্ণ মিথ্যা দাবি করে আ. হালিম বলেন, বিষয়টি নিয়ে শিগগিরই সংবাদ সম্মেলন করবো।",
    "scraped_at": "2025-12-24T23:26:51"
  },
  {
    "url": "https://www.jugantor.com/national/1044136",
    "title": "আইন সবার জন্য সমান, অপরাধীকে ছাড় দেওয়া হবে না: সিইসি",
    "publication_date": "2025-12-23T12:46:07+06:00",
    "keywords": "সিইসি,ত্রয়োদশ সংসদ নির্বাচন",
    "body": "আইন সবার জন্য সমান। অপরাধী কাউকে ছাড় দেওয়া হবে না। একটি সুষ্ঠু নির্বাচনের মাধ্যমে খারাপ নির্বাচনের অপবাদ ঘুচিয়ে দিতে চাই বলে মন্তব্য করেছেন প্রধান নির্বাচন কমিশনার (সিইসি) এএমএম নাসির উদ্দিন।\nমঙ্গলবার (২৩ ডিসেম্বর) রাজধানীর আগারগাঁওয়ে নির্বাচন কমিশন ভবনে ত্রয়োদশ জাতীয় সংসদ নির্বাচন ও গণভোট নিয়ে ডিসি-এসপিদের সঙ্গে মতবিনিময়ের সময় সিইসি এ মন্তব্য করেন।\nএএমএম নাসির উদ্দিন বলেন, যুগসন্ধিক্ষণে দাঁড়িয়ে আছে দেশ। দায়িত্বে ব্যর্থ হলে ভবিষ্যৎ প্রজন্মকে জবাব দিতে পারব না। তাই কোনো রকম ভুল বা অবহেলার সুযোগ নেই। এবার আইনের শাসন কাকে বলে তা দেখিয়ে দিতে চাই।\nসিইসি বলেন, আপনারা মাঠে দায়িত্ব পালন করেন। কাজ না করলে অথরিটি কাজ করবে না। আপনাদের আলাদা নির্দেশনার প্রয়োজন নেই। সিস্টেম ঠিক রাখার দায়িত্ব আপনাদের। আমাদের ওপর অর্পিত দায়িত্ব সবাই মিলে পালন করতে হবে।\nআরও পড়ুনআরও পড়ুনবিভাগীয় কমিশনার, ডিসি ও এসপিদের সঙ্গে ইসির বৈঠক আজ\nআইনের শাসন নিশ্চিত করতে মাঠ প্রশাসনকে কঠোর নির্দেশনা দিয়ে সিইসি বলেন, আইন সবার জন্য সমান। অপরাধী কাউকে ছাড় দেওয়া হবে না। খারাপ নির্বাচনের অপবাদ ঘুচিয়ে দিতে চাই একটি সুষ্ঠু নির্বাচনের মাধ্যমে।\nসিইসি আশা প্রকাশ করেন যে, এই নির্বাচনে দায়িত্বে থাকা কর্মকর্তারা সবদিক দিয়ে সঠিকভাবে দায়িত্ব পালন করবেন এবং দেশের মানুষের আস্থা বজায় রাখবেন।",
    "scraped_at": "2025-12-24T23:26:52"
  },
  {
    "url": "https://www.jugantor.com/cricket/1044135",
    "title": "স্কোয়াডে অস্ট্রেলিয়ার চমকপ্রদ পরিবর্তন, নেই কামিন্স",
    "publication_date": "2025-12-23T12:46:01+06:00",
    "keywords": "অস্ট্রেলিয়া ক্রিকেট,টেস্ট ক্রিকেট",
    "body": "মেলবোর্ন ক্রিকেট গ্রাউন্ডে (এমসিজি) ২৬ ডিসেম্বর অনুষ্ঠিত হতে যাওয়া ‘বক্সিং ডে’ টেস্টের জন্য অস্ট্রেলিয়া তাদের দলে বড় পরিবর্তন এনেছে। অ্যাশেজ সিরিজের চতুর্থ টেস্টে চোটের কারণে অভিজ্ঞ অফ-স্পিনার নাথান লায়নের বদলে দলে অন্তর্ভুক্ত করা হয়েছে তরুণ স্পিনার টড মারফিকে।\nঅ্যাডিলেড ওভালে তৃতীয় টেস্টে ৮২ রানের জয়ের শেষ দিনে ফিল্ডিং করার সময় ডান পায়ের হ্যামস্ট্রিংয়ে চোট পান ৩৮ বছর বয়সী লায়ন। পরে অস্ত্রোপচারের পর ক্রিকেট অস্ট্রেলিয়া জানায়, তিনি দীর্ঘ সময়ের জন্য মাঠের বাইরে থাকবেন।\nএদিকে অধিনায়ক প্যাট কামিন্স এমসিজি টেস্টে খেলছেন না বলে নিশ্চিত করেছে ক্রিকেট অস্ট্রেলিয়া। পিঠের চোট থেকে পুরোপুরি সেরে ওঠার প্রক্রিয়ার অংশ হিসেবে তাকে বিশ্রাম দেওয়া হয়েছে। ফলে পেস আক্রমণে একটি শূন্যস্থান তৈরি হয়েছে, যেখানে ব্রেন্ডান ডগেট, মাইকেল নেসার ও ঝাই রিচার্ডসনের মধ্যে কাউকে বেছে নেওয়া হতে পারে।\n২৫ বছর বয়সী টড মারফি দলে সুযোগ পেয়েছেন। এখন পর্যন্ত সাতটি টেস্টে তার শিকার ২২ উইকেট, গড় ২৮.১৩। উল্লেখযোগ্য বিষয় হলো, তার সব টেস্ট ম্যাচই দেশের বাইরে খেলা। এছাড়া ভিক্টোরিয়ার হয়ে এমসিজিতে তিনটি শেফিল্ড শিল্ড ম্যাচে তিনি ছয় উইকেট নিয়েছেন, গড় ২৫.৩৩।\nআরও পড়ুনআরও পড়ুনযোগ করা সময়ে মিশরকে রক্ষা করলেন সালাহ\nঅন্যদিকে চার বছর পর টেস্ট দলে ফেরার সম্ভাবনা তৈরি হয়েছে ফাস্ট বোলার ঝাই রিচার্ডসনের। কাঁধের অস্ত্রোপচারের পর সম্প্রতি মাঠে ফিরেছেন তিনি এবং এক বছরের মধ্যে প্রথমবার টেস্ট স্কোয়াডে জায়গা পেলেন। সুযোগ পেলে এটি হবে তার ক্যারিয়ারের চতুর্থ টেস্ট।\nতৃতীয় টেস্টে অসুস্থতার কারণে না খেললেও চতুর্থ টেস্টে ফিরে দলের নেতৃত্ব দেবেন স্টিভেন স্মিথ। তবে একাদশে কোন ব্যাটসম্যান বাদ পড়বেন, সে বিষয়ে এখনও চূড়ান্ত সিদ্ধান্ত নেননি নির্বাচকরা।\nচতুর্থ টেস্টের জন্য অস্ট্রেলিয়ার স্কোয়াড",
    "scraped_at": "2025-12-24T23:26:53"
  },
  {
    "url": "https://www.jugantor.com/football/1044134",
    "title": "যোগ করা সময়ে মিশরকে রক্ষা করলেন সালাহ",
    "publication_date": "2025-12-23T12:38:34+06:00",
    "keywords": "মোহামেদ সালাহ,মিশর",
    "body": "মরক্কো যাওয়ার আগে লিভারপুলের হয়ে টানা পাঁচ ম্যাচে শুরুর একাদশে জায়গা হয়নি মোহাম্মদ সালাহর। এ নিয়ে ক্লাবের কোচ আর্নে স্লটের সঙ্গে মতবিরোধেও জড়ান তিনি। ইংলিশ ক্লাবটিতে তার ভবিষ্যৎ নিয়ে অনিশ্চয়তা এখনো কাটেনি। তবে জাতীয় দলের জার্সি গায়ে চাপাতেই এসব আলোচনা পেছনে ফেলে দেন মিশরের এই তারকা ফরোয়ার্ড। আফ্রিকা কাপ অব নেশনসে নিজেদের প্রথম ম্যাচে যোগ করা সময়ের গোলে মিশরকে জয় এনে দেন সালাহ।\nআগাদিরে ‘বি’ গ্রুপের ম্যাচে রেকর্ড সাতবারের চ্যাম্পিয়ন মিশরের মুখোমুখি হয় জিম্বাবুয়ে। শক্তি ও র‍্যাঙ্কিংয়ের বিচারে ৩৫তম স্থানে থাকা মিশরের তুলনায় অনেক পিছিয়ে ১২৯তম জিম্বাবুয়ে। কিন্তু ম্যাচের শুরুতেই চমক দেয় তারা। ২০ মিনিটে প্রিন্স দুবের গোলে এগিয়ে যায় জিম্বাবুয়ে।\nদ্বিতীয়ার্ধে ৬৪ মিনিটে ম্যানচেস্টার সিটির ফরোয়ার্ড ওমর মারমুশ গোল করলে সমতায় ফেরে মিশর। তবে জয় পেতে শেষ পর্যন্ত অপেক্ষা করতে হয় অতিরিক্ত সময় পর্যন্ত। যোগ করা সময়ের প্রথম মিনিটে বক্সের ভেতর থেকে বাঁ পায়ের নিখুঁত শটে ৪০ বছর বয়সী গোলকিপার ওয়াশিংটন আরুবিকে পরাস্ত করেন সালাহ।\nআরও পড়ুনআরও পড়ুনবিশ্বকাপের ৬ মাস আগে অস্ত্রোপচার করালেন নেইমার\nম্যাচজুড়ে একাধিক সহজ সুযোগ নষ্ট করেছে মিশর। এমনকি নির্ধারিত সময়ের মধ্যে সালাহ নিজেও একটি নিশ্চিত গোলের সুযোগ হাতছাড়া করেন। তবু জিম্বাবুয়ের ওপর চাপ ধরে রেখেই খেলে যায় মিশর। একপর্যায়ে জিম্বাবুয়ের সব খেলোয়াড়ই নিজেদের রক্ষণে নেমে গোল ঠেকানোর চেষ্টা করেন।\nজয়ের পর মিশরের কোচ হুসাম হাসান বলেন, ‘আমরা অনেক সুযোগ তৈরি করেছিলাম, কিন্তু কাজে লাগাতে পারিনি। ভাগ্যও খুব একটা সহায় ছিল না। তবে আমরা ম্যাচে ভালো দল ছিলাম। টুর্নামেন্টের প্রথম ম্যাচ সব সময়ই কঠিন হয়।’",
    "scraped_at": "2025-12-24T23:26:54"
  },
  {
    "url": "https://www.jugantor.com/international/1044133",
    "title": "ইউক্রেনের ওডেসায় মধ্যরাতে রুশ হামলায় বিদ্যুৎ বিপর্যয়",
    "publication_date": "2025-12-23T12:34:45+06:00",
    "keywords": "রাশিয়া,ইউক্রেন যুদ্ধ",
    "body": "ইউক্রেনের কৃষ্ণ সাগরের গুরুত্বপূর্ণ বন্দর শহর ওডেসায় হামলা চালিয়েছে রুশ বাহিনী। এই হামলায় ব্যাপক বিদ্যুৎ বিভ্রাটের সৃষ্টি হয়েছে। হামলার ফলে একটি বড় বন্দরে আগুন লাগে এবং হাজার হাজার মানুষ বিদ্যুৎহীন হয়ে পড়ে।\nসোমবার (২২ ডিসেম্বর) গভীর রাতের এ হামলায় জাহাজ ও বন্দর এলাকার কিছু স্থাপনা ক্ষতিগ্রস্ত হয়। আঞ্চলিক গভর্নর ওলেহ কিপার জানান, এটি ২৪ ঘণ্টার মধ্যে ওডেসা অঞ্চলে দ্বিতীয় হামলা। তিনি বলেন, হামলার পর জরুরি সেবা সংস্থাগুলো পরিস্থিতি নিয়ন্ত্রণে কাজ করছে।\nহামলার পর প্রাথমিকভাবে বড় ধরনের হতাহতের খবর পাওয়া যায়নি। এর আগের এক হামলায় ওডেসা অঞ্চলের বন্দর ও জ্বালানি অবকাঠামো ক্ষতিগ্রস্ত হয়। ওই হামলার ফলে একটি বড় বন্দরে আগুন লাগে এবং হাজার হাজার মানুষ বিদ্যুৎহীন হয়ে পড়ে।\nইউক্রেনের উপ-প্রধানমন্ত্রী ওলেক্সি কুলেবা বলেন, রাশিয়া পরিকল্পিতভাবে বন্দর ও জ্বালানি স্থাপনাগুলোতে হামলা চালাচ্ছে, যাতে সামুদ্রিক পরিবহণ ও সরবরাহ ব্যবস্থা ব্যাহত হয়।\nতিনি জানান, সর্বশেষ হামলায় পিভডেনি বন্দরে আগুন লাগে এবং সেখানে থাকা প্রায় ৩০টি কনটেইনারে সংরক্ষিত ময়দা ও ভোজ্য তেল পুড়ে যায়।\nআরও পড়ুনআরও পড়ুনমস্কোতে গাড়ি বোমা হামলায় রুশ শীর্ষ জেনারেল নিহত\nকুলেবা আরও বলেন, জ্বালানি অবকাঠামোর ক্ষতির কারণে ওডেসা অঞ্চলের এক লাখ ২০ হাজারের বেশি গ্রাহকের বিদ্যুৎ সরবরাহ বন্ধ হয়ে গেছে।\nস্বরাষ্ট্র মন্ত্রণালয় জানিয়েছে, এসব হামলায় অন্তত একজন আহত হয়েছেন। রাশিয়া এ বিষয়ে তাৎক্ষণিক কোনো মন্তব্য করেনি।\nইউক্রেনীয় কর্মকর্তারা জানিয়েছেন, সাম্প্রতিক সপ্তাহগুলোতে রাশিয়া ওডেসা বন্দর ও আশপাশের এলাকায় হামলা বাড়িয়েছে। এতে কৃষ্ণ সাগরে ইউক্রেনের চলাচল সীমিত করা এবং প্রতিবেশী মলদোভার দিকে গুরুত্বপূর্ণ সরবরাহ পথ ব্যাহত করার চেষ্টা করা হচ্ছে। এদিকে পাল্টা হিসেবে রাশিয়ার সামুদ্রিক সরবরাহ ব্যবস্থায় হামলা জোরদার করেছে ইউক্রেন।\nসূত্র: রয়টার্স, দ্য গার্ডিয়ান, বিবিসি",
    "scraped_at": "2025-12-24T23:26:56"
  },
  {
    "url": "https://www.jugantor.com/politics/1044132",
    "title": "জমিয়তকে যে ৪ আসন দিল বিএনপি",
    "publication_date": "2025-12-23T12:26:26+06:00",
    "keywords": "বিএনপি,ত্রয়োদশ সংসদ নির্বাচন,জমিয়তে উলামায়ে ইসলাম বাংলাদেশ",
    "body": "ধর্মভিত্তিক রাজনৈতিক দল জমিয়তে উলামায়ে ইসলাম বাংলাদেশের সঙ্গে নির্বাচনি সমঝোতা করেছে বিএনপি। এর অংশ হিসেবে দলটিকে ৪ আসন দিয়েছে বিএনপি।\nমঙ্গলবার দুপুরে গুলশানে বিএনপি চেয়ারপারসনের কার্যালয়ে এক যৌথ সংবাদ সম্মেলনে এ সমঝোতার ঘোষণা দেওয়া হয়।\nসংবাদ সম্মেলনে বিএনপির মহাসচিব মির্জা ফখরুল ইসলাম আলমগীর জানান, জমিয়তের সঙ্গে নির্বাচনি সমঝোতার ভিত্তিতে ৪টি আসনে বিএনপি প্রার্থী দেবে না।\nবিএনপির মহাসচিব বলেন, বিএনপির কেন্দ্রীয় সিদ্ধান্ত অনুযায়ী এসব আসনে বিএনপি কোনো প্রার্থী দেবে না। এখানে কেউ স্বতন্ত্র প্রার্থী হলে দল ব্যবস্থা নেবে।\nজমিয়তের জন্য ছেড়ে দেওয়া আসনগুলো হলো: নীলফামারী-১ থেকে মঞ্জুরুল ইসলাম আফেন্দী, নারায়ণগঞ্জ-৪ থেকে মনির হোসাইন কাসেমী, সিলেট-৫ থেকে আমির উবায়দুল্লাহ ফারুক এবং ব্রাহ্মণবাড়িয়া-২ থেকে জুনায়েদ আল হাবিব।\nসংবাদ সম্মেলনে বিএনপি মহাসচিব মির্জা ফখরুল ইসলাম আলমগীর, স্থায়ী কমিটির সদস্য সালাহউদ্দিন আহমদ, জমিয়তের সভাপতি মাওলানা উবায়দুল্লাহ ফারুক, মহাসচিব মঞ্জুরুল ইসলাম আফেন্দী উপস্থিত ছিলেন।\nএ সময় বিএনপির স্থায়ী কমিটির সদস্য সালাহউদ্দিন আহমদ বলেন, জমিয়তের সঙ্গে নির্বাচনি সমঝোতা করেছে বিএনপি। পরস্পরের আসনে প্রার্থী দেবে না বিএনপি ও জমিয়ত। যেসব আসনে তাদের সঙ্গে আমাদের সমঝোতা হয়েছে, সেখানে বিএনপির প্রার্থী থাকবে না। একইভাবে সারা বাংলাদেশে অন্যান্য আসনে জমিয়তের কোনো প্রার্থী থাকবে না।\nজানা গেছে, জমিয়ত প্রাথমিকভাবে ৫টি আসনের দাবি জানালেও বিএনপি ৩টি আসনে সম্মত হয়। পরে দলের ভারপ্রাপ্ত চেয়ারম্যান তারেক রহমানের সুপারিশে আরও ১টি আসন বাড়িয়ে মোট ৪টি করা হয়।",
    "scraped_at": "2025-12-24T23:26:57"
  },
  {
    "url": "https://www.jugantor.com/country-news/1044131",
    "title": "প্রেমিকের মুখে ‘মা’ ডাক শুনে স্কুলছাত্রীর আত্মহত্যা",
    "publication_date": "2025-12-23T12:26:24+06:00",
    "keywords": "আত্মহত্যা",
    "body": "মাদারীপুরের শিবচরে তুচ্ছ কারণে আত্মহত্যার পথ বেছে নিয়েছে দশম শ্রেণীর ছাত্রী সুমাইয়া। আত্মহত্যার প্ররোচনার মামলা দায়ের করা হলেও এখনো কেউ গ্রেফতার হয়নি।  উলটো মামলা উঠিয়ে নেওয়ার জন্য প্রেমিক রিফাত উকিলসহ তার লোকজনের হুমকির শিকার সুমাইয়ার পরিবার। সঙ্গে যোগ দিয়েছেন সুমাইয়ার দূরসম্পর্কের মামা খায়ের চোকদার। পুলিশও বিষয়টি মিমাংসার মাধ্যমে সমাধান করতে চাচ্ছে বলে অভিযোগ করেছেন সুমাইয়ার মামা।\nপুলিশ ও সুমাইয়ার পরিবার সূত্রে জানা গেছে, সুমাইয়া নানা বাড়িতে থেকে স্থানীয় একটি হাইস্কুলে দশম শ্রেণীতে পড়ত। স্কুলে যাওয়া-আসার পথে তার পরিচয় হয় স্থানীয় রিফাত উকিলের সঙ্গে এবং ধীরে ধীরে প্রেমের সম্পর্ক গড়ে ওঠে। বাড়িতে নিয়ে সুমাইয়াকে মায়ের সঙ্গে পরিচয় করিয়ে দেয় রিফাত। একপর্যায়ে সুমাইয়া বিয়ের জন্য চাপ দিলে রিফাত বিয়ে করতে অস্বীকার করে। বিষয়টি সুমাইয়ার দূরসম্পর্কের মামা আবুল খায়েরকে জানায় রিফাত।\nগত ১৭ নভেম্বর মামা আবুল খায়ের ও রিফাতসহ স্থানীয় কয়েকজন সুমাইয়ার নানা বাড়িতে গিয়ে অকথ্য ভাষায় গালিগালাজ করে এবং বাড়ির সবাইকে উৎখাত করার হুমকি দেয়। পরদিন সুমাইয়া রিফাতের মায়ের কাছে গিয়ে বিয়ের কথা বলেন এবং নানা বাড়ির সবাইকে হুমকির বিচার চান। রিফাতের মা সুমাইয়াকে আশ্বাস দিয়ে ফেরত পাঠান। পরে ১৯ নভেম্বর রিফাতসহ তার লোকজন আবারও অকথ্য ভাষায় গালিগালাজ করে ও হুমকি দেয়।\nপরবর্তীতে মামা খায়ের বাড়ির উঠানে বসে সুমাইয়া ও নানা বাড়ির সবাইকে ডেকে অকথ্য ভাষায় গালিগালাজ করেন এবং রিফাতকে দিয়ে সুমাইয়াকে ‘মা’ ডাকান। বিষয়টি মেনে নিতে পারেনি স্কুলছাত্রী সুমাইয়া। দুই পক্ষ যখন তর্কে ব্যস্ত, তখন সুমাইয়া নানা বাড়িতে ঢুকে ঘরের দরজা আটকে দিয়ে আড়ার সঙ্গে ওড়না পেঁচিয়ে আত্মহত্যা করে। বাড়ির লোকজন দরজা ভেঙে তার লাশ উদ্ধার করেন। এ সময় রিফাতসহ অন্যরা পালিয়ে যায়।\nসুমাইয়ার মামি শুভতারা বলেন, প্রথম দিন আবুল খায়ের মামা রিফাত ও তার লোকজন নিয়ে এসে আমাদের অকথ্য ভাষায় গালিগালাজ করে এবং বাড়ি থেকে বের করে দেওয়ার হুমকি দেয়। যেদিন সুমাইয়া আত্মহত্যা করে, সেদিন তিনি উপস্থিত ছিলেন না। তবে তার পরিবারের লোকজন আমাদের বাড়িতে এসে উঠানে আমাদের ডেকে আবারও গালিগালাজ করে ও হুমকি দেয়। এরপর রিফাতকে দিয়ে সুমাইয়াকে ‘মা’ ডাকানো হয়। রিফাত সুমাইয়াকে ‘মা’ ডাকার সঙ্গে সঙ্গে সে আমাদের ঘরে গিয়ে দরজা আটকিয়ে আত্মহত্যা করে।আরও পড়ুনআরও পড়ুনশীতে কাঁপছে কুড়িগ্রাম\nসুমাইয়ার মামা মামুন বলেন, আমাদের বাড়িতে পুলিশ বিষয়টি মিমাংসার মাধ্যমে সমাধান করার কথা বলেছে। এছাড়া রিফাতদের পরিবারের লোকজনও মিমাংসা করতে হুমকি দিচ্ছে। আমরা মিমাংসায় না গেলে আমাদের মেরে ফেলার হুমকি দেওয়া হচ্ছে।\nসুমাইয়ার দূরসম্পর্কের মামা আবুল হোসেন বলেন, সুমাইয়া মারা যাওয়ার বিষয়টি শুনেছি। আমি বাড়িতে ছিলাম না এবং মামলায়ও আমার কোনো নাম নেই। শুধু শুধু আমাকে দোষারোপ করা হচ্ছে।\nমাদারীপুরের অতিরিক্ত পুলিশ সুপার মো. জাহাঙ্গীর আলম বলেন, আসামিদের ধরার চেষ্টা চলছে। মামলায় কয়েকজনের নাম উল্লেখ আছে এবং আরও কয়েকজন অজ্ঞাতনামা আসামি রয়েছে। তদন্ত করে জড়িত সবাইকে আইনের আওতায় আনা হবে।",
    "scraped_at": "2025-12-24T23:26:58"
  },
  {
    "url": "https://www.jugantor.com/politics/1044130",
    "title": "ভোটে অনুদান চেয়ে তাসনিম জারার পোস্ট, ৭ ঘণ্টায় এলো ১২ লাখ টাকা",
    "publication_date": "2025-12-23T12:22:20+06:00",
    "keywords": "এনসিপি,ডা. তাসনিম জারা",
    "body": "নির্বাচনী ব্যয় মেটাতে ভোটারদের কাছে অর্থ সহায়তা চাওয়ার মাত্র সাত ঘণ্টার মধ্যে জাতীয় নাগরিক পার্টির (এনসিপি) সিনিয়র যুগ্ম সদস্যসচিব ডা. তাসনিম জারা ১২ লাখ টাকার বেশি অনুদান পেয়েছেন।\nমঙ্গলবার (২৩ ডিসেম্বর) ভোরে নিজের ভেরিফায়েড ফেসবুকে তিনি এই তথ্য জানান।\nডা. তাসনিম জারা লিখেছেন, এতটা অভূতপূর্বভাবে আপনারা পাশে দাঁড়াবেন, তা সত্যিই আমাদের কল্পনার বাইরে ছিল। আপনাদের প্রতি আন্তরিক কৃতজ্ঞতা।\nতিনি জানান, আমাদের মোট লক্ষ্যমাত্রা ৪৬ লাখ ৯৩ হাজার ৫৮০ টাকা। আর ৩৪ লাখ টাকা সংগ্রহ সম্পন্ন হলেই আমরা ফান্ডরেইজিং বন্ধ করে দেব।আরও পড়ুনআরও পড়ুনখালেদা জিয়াকে নিয়ে আবেগঘন পোস্ট জাইমা রহমানের\nতিনি আরও বলেন, আমরা অবগত আছি যে, রাত ২টার পর থেকে নির্ধারিত লিমিট অতিক্রম করার কারণে বিকাশে আর টাকা পাঠানো যাচ্ছে না। আপাতত ব্যাংক অ্যাকাউন্টের মাধ্যমে ডোনেশন গ্রহণ করা যাচ্ছে।\nসোমবার (২২ ডিসেম্বর) রাতে আসন্ন জাতীয় সংসদ নির্বাচনে ঢাকা-৯ আসন থেকে লড়তে নির্বাচনী ব্যয় মেটাতে ভোটার-সমর্থক, শুভাকাঙ্ক্ষীদের কাছে আর্থিক সহায়তা চেয়ে ফেসবুকে একটি ভিডিও বার্তা শেয়ার করেন ডা. তাসনিম জারা।",
    "scraped_at": "2025-12-24T23:26:59"
  },
  {
    "url": "https://www.jugantor.com/corporate-news/1044129",
    "title": "নভোএয়ার–এর ‘এক্সিলেন্স ইন বিজনেস–২০২৫’ পুরস্কার অর্জন",
    "publication_date": "2025-12-23T12:19:11+06:00",
    "keywords": "",
    "body": "দেশীয় বিমান সংস্থা নভোএয়ার ইস্টার্ন ব্যাংক পিএলসি আয়োজিত ডিজিটাল এক্সিলেন্স অ্যাওয়ার্ড অনুষ্ঠানে ‘এক্সিলেন্স ইন বিজনেস–২০২৫’ পুরস্কার অর্জন করেছে। ডিজিটাল সেবার উৎকর্ষতার স্বীকৃতি হিসেবে এই সম্মাননা প্রদান করা হয়।\nরোববার (২১ ডিসেম্বর) রাজধানীর একটি অভিজাত কনভেনশন সেন্টারে আয়োজিত অনুষ্ঠানে ইস্টার্ন ব্যাংক পিএলসি-এর ব্যবস্থাপনা পরিচালক ও প্রধান নির্বাহী কর্মকর্তা জনাব আলী রেজা ইফতেখার থেকে পুরস্কার গ্রহণ করেন নভোএয়ারের পরিচালক (বিক্রয় ও বিপণন) জনাব সোহেল মজিদ।\nপুরস্কার প্রাপ্তির পরে জনাব সোহেল মজিদ বলেন, ‘এই সম্মাননা আমাদের ভবিষ্যৎ পথচলায় আরও অনুপ্রেরণা জোগাবে। নভোএয়ার যাত্রীসেবায় আধুনিক প্রযুক্তি ও ডিজিটাল উদ্ভাবনকে গুরুত্ব দিয়ে ধারাবাহিকভাবে সেবার মান উন্নয়নে কাজ করে যাচ্ছে। উন্নত সেবা নিশ্চিত করার অঙ্গীকার আমাদের পরিচালনার প্রতিটি স্তরে অব্যাহত থাকবে।’আরও পড়ুনআরও পড়ুন‘ব্র্যান্ড প্র্যাকটিশনারস বাংলাদেশ’-এর উদ্যোগে ব্র্যান্ড টক ৬.০ অনুষ্ঠিত\nনভোএয়ার বর্তমানে প্রতিদিন ঢাকা থেকে কক্সবাজার, চট্টগ্রাম, সিলেট এবং সৈয়দপুরে ফ্লাইট পরিচালনা করছে।\nবিস্তারিত তথ্যের জন্য যোগাযোগ করুন: ১৩৬০৩ বা ভিজিট করুন www.flynovoair.com",
    "scraped_at": "2025-12-24T23:27:00"
  },
  {
    "url": "https://www.jugantor.com/international/1044128",
    "title": "মার্কিন উপকূলে মেক্সিকোর নৌবাহিনীর বিমান বিধ্বস্ত, নিহত ৫",
    "publication_date": "2025-12-23T12:09:34+06:00",
    "keywords": "যুক্তরাষ্ট্র,মেক্সিকো",
    "body": "মেক্সিকোর নৌবাহিনীর একটি বিমান চিকিৎসা সেবা স্থানান্তর মিশন পরিচালনার সময় যুক্তরাষ্ট্রের টেক্সাস অঙ্গরাজ্যের উপকূলবর্তী জলসীমায় বিধ্বস্ত হয়ে কমপক্ষে পাঁচজন নিহত হয়েছেন। বিমানটিতে মোট আট যাত্রী ছিল।\nসোমবার (২২ ডিসেম্বর) দেশটির নৌবাহিনী এ তথ্য জানিয়েছে। খবর আলজাজিরার।\nমেক্সিকান নৌবাহিনী সচিবালয় এক বিবৃতিতে জানিয়েছে, মানবিক সহায়তা মিশনে নিয়োজিত ওই বিমানটিতে আটজন আরোহী ছিলেন। চারজনকে জীবিত উদ্ধার করা হয়েছে এবং পাঁচজন নিহত হয়েছেন।\nটেক্সাসের গ্যালভেস্টনের কাছে পৌঁছানোর সময় এই বিমানটি দুর্ঘটনার শিকার হয়। বিশেষায়িত চিকিৎসা পরিবহণ মিশনটি গুরুতর দগ্ধ শিশুদের যত্নে নিয়োজিত একটি মেক্সিকান ফাউন্ডেশনের সঙ্গে সমন্বয় করে পরিচালিত হয়। ফ্লাইট ট্র্যাকিং ওয়েবসাইট ফ্লাইট রাডারের তথ্য অনুযায়ী, বিমানটি মেক্সিকোর ইউকাটান অঙ্গরাজ্যের মেরিদা থেকে উড্ডয়ন করেছিল।",
    "scraped_at": "2025-12-24T23:27:02"
  },
  {
    "url": "https://www.jugantor.com/politics/1044127",
    "title": "জমিয়তের সঙ্গে বিএনপির নির্বাচনি সমঝোতা",
    "publication_date": "2025-12-23T12:09:09+06:00",
    "keywords": "বিএনপি,ত্রয়োদশ সংসদ নির্বাচন,জমিয়তে উলামায়ে ইসলাম বাংলাদেশ",
    "body": "ধর্মভিত্তিক রাজনৈতিক দল জমিয়তে উলামায়ে ইসলাম বাংলাদেশের সঙ্গে নির্বাচনি সমঝোতা করেছে বিএনপি। মঙ্গলবার দুপুরে গুলশানে বিএনপি চেয়ারপারসনের কার্যালয়ে এক যৌথ সংবাদ সম্মেলনে এ ঘোষণা দেন তারা।\nসংবাদ সম্মেলনে বিএনপি মহাসচিব মির্জা ফখরুল ইসলাম আলমগীর, স্থায়ী কমিটির সদস্য সালাহউদ্দিন আহমদ, জমিয়তের সভাপতি মাওলানা উবায়দুল্লাহ ফারুক, মহাসচিব মঞ্জুরুল ইসলাম আফেন্দী উপস্থিত ছিলেন।\nএ সময় বিএনপির স্থায়ী কমিটির সদস্য সালাহউদ্দিন আহমদ বলেন, জমিয়তের সঙ্গে নির্বাচনি সমঝোতা করেছে বিএনপি। পরস্পরের আসনে প্রার্থী দেবে না বিএনপি ও জমিয়ত।",
    "scraped_at": "2025-12-24T23:27:03"
  },
  {
    "url": "https://www.jugantor.com/exile/1044126",
    "title": "প্যারিসে শহীদ ওসমান হাদি হত্যার ন্যায়বিচারের দাবিতে প্রতিবাদ সমাবেশ",
    "publication_date": "2025-12-23T11:50:56+06:00",
    "keywords": "ওসমান হাদি",
    "body": "ফ্রান্সের রাজধানী প্যারিসে জুলাই বিপ্লবের অন্যতম মুখ ও ইনকিলাব মঞ্চের মুখপাত্র শহীদ শরীফ ওসমান হাদি হত্যাকাণ্ডের ন্যায়বিচারের দাবিতে এক প্রতিবাদ সমাবেশ অনুষ্ঠিত হয়েছে।\nসোমবার (২২ ডিসেম্বর) প্যারিসের স্থানীয় সময় সন্ধ্যা ৬টায় শহরের ঐতিহাসিক রিপাবলিক চত্বরে জাতীয় নাগরিক পার্টি (এনসিপি)-এর ডায়াস্পোরা অ্যালায়েন্স ফ্রান্স শাখার উদ্যোগে এ সমাবেশ অনুষ্ঠিত হয়।\nসমাবেশে সভাপতিত্ব করেন এনসিপি ডায়াস্পোরা অ্যালায়েন্স ফ্রান্স শাখার আহ্বায়ক চৌধুরী মোহাম্মদ ইফতেশাম। অনুষ্ঠান পরিচালনা করেন শাখার সদস্য সচিব মো. সাফওয়াত হোসেন (রাব্বি রাজ)।\nসমাবেশে বক্তারা অবিলম্বে ইনকিলাব মঞ্চ ঘোষিত তিন দফা দাবি বাস্তবায়নের আহ্বান জানান এবং শহীদ ওসমান হাদির হত্যাকারীদের দ্রুত গ্রেফতার করে আইনের আওতায় এনে দৃষ্টান্তমূলক শাস্তির দাবি জানান।\nযুগ্ম আহ্বায়ক মনোয়ার পাটোয়ারী তার বক্তব্যে বলেন, আজাদির সংগ্রামে শহীদ হাদি এক অনন্য অনুপ্রেরণার নাম। আধিপত্যবাদবিরোধী লড়াইয়ে তিনি যুগ যুগ ধরে আমাদের পথ দেখিয়ে যাবেন।\nসভাপতির বক্তব্যে চৌধুরী মোহাম্মদ ইফতেশাম বলেন, শহীদ হাদির উত্তরসূরি হিসেবে আমরা দেশ ও প্রবাসে আন্দোলন-সংগ্রামের ধারাবাহিকতা বজায় রাখব। ইনকিলাব মঞ্চের কার্যক্রম আরও বিস্তৃত ও সংগঠিত করতে হবে।আরও পড়ুনআরও পড়ুনমালয়েশিয়ায় পোস্টাল ভোটে নিবন্ধন করলেন ৩৫ হাজার প্রবাসী\nসমাবেশে অংশগ্রহণকারী বক্তারা অভিযোগ করেন, দেশে ও বিদেশে সক্রিয় কিছু ব্যক্তি হত্যাকারীদের রক্ষা করতে নানা বিভ্রান্তিকর গল্প ও নাটক তৈরি করছে। তবে এসব ষড়যন্ত্র জনগণ ও জুলাই যোদ্ধারা ঐক্যবদ্ধভাবে প্রতিহত করবে বলে তারা আশাবাদ ব্যক্ত করেন।\nসমাবেশে আরও উপস্থিত ছিলেন গবেষক ইশতিয়াক আকিব, এফবিজেএ’র জয়েন্ট কো-অর্ডিনেটর ও সিনিয়র সাংবাদিক মোহাম্মদ কামারুজ্জামান, ফরাসি গণমাধ্যম ফ্রান্স টোয়েন্টিফোর-এর অভিবাসন বিষয়ক সাংবাদিক ও এফবিজেএ’র প্রধান মুখপাত্র মোহাম্মদ আরিফ উল্লাহ, মাসরুক আহমেদ, রেজওয়ান হিমেল, শাহপরান শাকিল, সাকিব হোসেন ইবন, মাজহারুল হক তালুকদার এবং অ্যাক্টিভিস্ট মোহাম্মদ হিজবুল্লাহসহ বিভিন্ন শ্রেণি-পেশার মানুষ।\nসমাবেশ শেষে শহীদ শরীফ ওসমান বিন হাদির রুহের মাগফিরাত কামনায় বিশেষ দোয়া ও মোনাজাত অনুষ্ঠিত হয়।",
    "scraped_at": "2025-12-24T23:27:04"
  },
  {
    "url": "https://www.jugantor.com/national/1044125",
    "title": "নির্বাচনে যেকোনো পরিস্থিতি মোকাবিলায় প্রস্তুত সরকার: প্রধান উপদেষ্টা",
    "publication_date": "2025-12-23T11:46:48+06:00",
    "keywords": "নির্বাচন,প্রধান উপদেষ্টা",
    "body": "আগামী ১২ ফেব্রুয়ারি নির্ধারিত সময়ে নির্বাচন সফলভাবে আয়োজনের ব্যাপারে প্রধান উপদেষ্টা প্রফেসর মুহাম্মদ ইউনূস আবারও অঙ্গীকার পুনর্ব্যক্ত করেছেন। তিনি বলেছেন, অন্তর্বর্তী সরকার যেকোনো পরিস্থিতি মোকাবিলায় সম্পূর্ণ প্রস্তুত।\nদক্ষিণ ও মধ্য এশিয়া বিষয়ক যুক্তরাষ্ট্রের বিশেষ দূত সার্জিও গোরের সঙ্গে সোমবার (২২ ডিসেম্বর) রাতে টেলিফোন আলাপে প্রফেসর ইউনূস এ কথা জানান। প্রধান উপদেষ্টার প্রেস উইং থেকে জানানো হয়, প্রায় আধা ঘণ্টাব্যাপী আলাপের সময় বাংলাদেশ ও যুক্তরাষ্ট্রের মধ্যে বাণিজ্য ও শুল্ক সংক্রান্ত বিষয়, আসন্ন সাধারণ নির্বাচন, দেশের গণতান্ত্রিক রূপান্তর এবং তরুণ রাজনৈতিক কর্মী শহীদ শরীফ ওসমান হাদির হত্যাকাণ্ড নিয়ে আলোচনা হয়।\nফোনালাপে সার্জিও গোর প্রফেসর ইউনূসকে সাম্প্রতিক শুল্ক আলোচনায় নেতৃত্ব দেওয়ার জন্য অভিনন্দন জানান। আলোচনার ফলে বাংলাদেশের পণ্যের ওপর যুক্তরাষ্ট্রের পারস্পরিক শুল্ক ২০ শতাংশে নামিয়ে আনা সম্ভব হয়েছে।আরও পড়ুনআরও পড়ুনভারতের হাইকমিশনার প্রণয় ভার্মাকে পররাষ্ট্র মন্ত্রণালয়ে তলব\nপ্রধান উপদেষ্টা বলেন, বাংলাদেশের মানুষ তাদের ভোটাধিকার প্রয়োগের জন্য অধীর আগ্রহে অপেক্ষা করছে, যা স্বৈরাচারী শাসনামলে কেড়ে নেওয়া হয়েছিল। তিনি বলেন, ক্ষমতাচ্যুত স্বৈরাচারী শাসনের সমর্থকেরা নির্বাচন প্রক্রিয়া ব্যাহত করতে বিপুল অর্থ ব্যয় করছে এবং তাদের পলাতক নেতা সহিংসতা উস্কে দিচ্ছেন। তবে, অন্তর্বর্তী সরকার যেকোনো পরিস্থিতি মোকাবিলায় সম্পূর্ণ প্রস্তুত।\nড. ইউনূস আরও বলেন, নির্বাচনের আর প্রায় ৫০ দিন বাকি। আমরা একটি অবাধ, সুষ্ঠু ও শান্তিপূর্ণ নির্বাচন আয়োজন করতে চাই। এটি যেন স্মরণীয় হয়, সে লক্ষ্যেই আমরা কাজ করছি।\nফোনালাপের সময় বাণিজ্য উপদেষ্টা শেখ বশিরউদ্দীন, জাতীয় নিরাপত্তা উপদেষ্টা ড. খলিলুর রহমান এবং এসডিজি বিষয়ক সিনিয়র সচিব লামিয়া মোরশেদ উপস্থিত ছিলেন।",
    "scraped_at": "2025-12-24T23:27:05"
  },
  {
    "url": "https://www.jugantor.com/politics/1044124",
    "title": "খালেদা জিয়াকে নিয়ে আবেগঘন পোস্ট জাইমা রহমানের",
    "publication_date": "2025-12-23T11:36:09+06:00",
    "keywords": "খালেদা জিয়া",
    "body": "বিএনপি চেয়ারপারসন ও সাবেক প্রধানমন্ত্রী বেগম খালেদা জিয়াকে নিয়ে প্রথমবারের মতো সামাজিক যোগাযোগমাধ্যম ফেসবুকে পোস্ট দিয়েছেন দলটির ভারপ্রাপ্ত চেয়ারম্যান তারেক রহমানের মেয়ে ব্যারিস্টার জাইমা রহমান। সেখানে দাদুকে নিয়ে তিনি তার প্রিয় স্মৃতিচারণ করেছেন।\nমঙ্গলবার (২৩ ডিসেম্বর) সকাল ১০টার দিকে সামাজিক মাধ্যমে তিনি এই পোস্ট দেন।\nযুগান্তর পাঠকদের জন্য জাইমা রহমানের পোস্টটি তুলে ধরা হলো-\n‘দাদুকে নিয়ে আমার সবচেয়ে প্রিয় স্মৃতিগুলোর একটি হলো, পরিবারকে আগলে রাখা একজন অভিভাবক হিসেবে তিনি কতটা মমতাময়ী ছিলেন! আমার বয়স তখন এগারো। আমাদের স্কুলের ফুটবল টিম একটা টুর্নামেন্ট জিতেছিল, আর আমি মেডেল পেয়েছিলাম। আম্মু আমাকে সরাসরি দাদু’র অফিসে নিয়ে গিয়েছিলেন, আমি যেন নিজেই দাদুকে আমার বিজয়ের গল্পটা বলতে পারি; তাকে আমার বিজয়ের মেডেলটা দেখতে পারি। আমি খুব উচ্ছ্বসিত হয়ে গোলকিপার হিসেবে কী-কী করেছি, সেটা বলছিলাম; আর স্পষ্ট টের পাচ্ছিলাম, দাদু প্রচন্ড মনোযোগ নিয়ে আমাকে শুনছেন। তিনি এতটাই গর্বিত হয়েছিলেন যে, পরে সেই গল্পটা তিনি অন্যদের কাছেও বলতেন।\nআমি সব সময়ই জানতাম, আমার দাদু’র কাঁধে একটা দেশের দায়িত্ব। তবুও আমার স্মৃতিতে দাদু হলেন পরিবারকে আগলে রাখা একজন মমতাময়ী অভিভাবক। লাখো মানুষের কাছে তিনি ছিলেন দেশের প্রধানমন্ত্রী। কিন্তু আমার আর আমার কাজিনদের কাছে তিনি ছিলেন ‘দাদু’। আমাদের ‘দাদু’। তিনি সব সময় আমাদের খেয়াল রাখতেন, আমাদের জন্য সময় বের করতেন, আর যেসব মুহূর্ত আমাদের কাছে গুরুত্বপূর্ণ ছিল, সেগুলোতে আমাদের সাহস দিতেন, উজ্জীবিত করতেন।\nএই ছোট-ছোট মুহূর্তগুলো থেকেই আমি নেতৃত্বের প্রথম শিক্ষা পাই।  সেটি হলো, নম্রতা, আন্তরিকতা আর মন দিয়ে শোনার মানসিকতা।\nবাংলাদেশের বাইরে কাটানো সতেরোটা বছর আমার জীবন অনেকভাবে বদলে দিয়েছে। কিন্তু আমি কখনোই আমার শিকড় ভুলে যাইনি। কারণ, আমাদের সত্তার যে ভিত্তি, আমাদের যে সংস্কৃতি ও মূল্যবোধ; সেটিই আমাদেরকে মানুষ হিসেবে গড়ে তোলে, পরিচয় বহন করে। প্রবাসে থাকা দ্বিতীয় ও তৃতীয় প্রজন্মের অনেক বাংলাদেশির মতো আমিও নিজ দেশের বাইরে, ভিন্ন দেশে অনেকগুলো বছর কাটিয়েছি। লন্ডনের দিনগুলো আমাকে বাস্তববাদী করেছে, একটা বৈশ্বিক দৃষ্টিভঙ্গি দিয়েছে। যদিও আমার হৃদয়-মন সব সময় বাংলাদেশেই ছিল।\nপ্রাতিষ্ঠানিক শিক্ষা আমাকে শৃঙ্খলা ও বিষয়ভিত্তিক জ্ঞান শিখিয়েছে। তবে মানুষের সঙ্গে কাজ করা আমাকে শিখিয়েছে আরও অনেক বেশি; শিখিয়েছে দায়িত্বশীল হতে, বিপদগ্রস্তের পাশে দাঁড়াতে। আইন পেশায় কাজ করার সময় কাছ থেকে দেখা মানুষগুলোর গল্প, আর সেই গল্পগুলোর যৌক্তিক এবং আইনগত সমাধান খোঁজার দায়িত্ব আমাকে আলোড়িত করে। প্রত্যেক ক্লায়েন্ট, প্রতিটি মামলা, প্রতিটি মানুষের সমস্যা, কারও না কারও জীবনের সঙ্গে গভীরভাবে জড়িত। যারা ন্যায়বিচার থেকে বঞ্চিত হয়েছেন, অবহেলার শিকার হয়েছেন, তাদের পাশে দাঁড়িয়ে সেই বিশ্বাস দিতে হয় যে, তাদের বিষয়টি দেখা হচ্ছে, শোনা হচ্ছে, সমাধানের চেষ্টা করা হচ্ছে। কারও জীবনের সবচেয়ে কঠিন দিনে তার পাশে দাঁড়ানোর অভিজ্ঞতা যে শিক্ষাটা দেয়, সেটা কোনো ক্লাসরুম দিতে পারে না। এই প্রতিটা ধাপ আমাকে ভাবতে শিখিয়েছে, মানুষ হিসেবে কেমন হতে চাই।\nআমি আমার ‘দাদা’কে কখনো দেখিনি। কিন্তু তার সততা আর দেশপ্রেমের কথা সব সময় শুনে এসেছি। ‘দাদু’ আর ‘আব্বু’ সেই আদর্শটাই বয়ে নিয়ে চলেছেন। চব্বিশের গণঅভ্যুত্থানের সময় এবং ৫ আগস্টের আগে-পরের সময়টাতে আমি যতটুকু পেরেছি, নেপথ্যে থেকে সাধ্যমতো ভূমিকা রাখার চেষ্টা করেছি। অধিকাংশ সময় বলেছি কম, বরং শুনেছি বেশি। ছোট-ছোট কাজের মাধ্যমে তাদের বোঝা একটু হালকা করার চেষ্টা করেছি।\nঅনেকগুলো বছর পর দেশে ফিরছি। দেশে ফেরা মানে আবেগ আর অনুভূতির এক অনন্য সংমিশ্রণ। দেশে ফিরে ইনশাআল্লাহ, আমি ‘দাদু’র পাশে থাকতে চাই। এই সময়টাতে আব্বুকে সর্বাত্মক সহায়তা করতে চাই। একজন দায়িত্বশীল নাগরিক হিসেবে দেশের জন্য সর্বস্ব দিয়ে সর্বোচ্চ ভূমিকা রাখতে চাই। নিজের চোখে, নিজের অভিজ্ঞতায় প্রিয় বাংলাদেশকে নতুন করে জানতে চাই; মানুষের সঙ্গে সামনাসামনি কথা বলতে চাই।  যেভাবে এগুনো দরকার, আমি চাই বাংলাদেশ আবারো সেভাবে সামনে এগিয়ে যাক, গর্জে উঠুক।\nআমি জানি, আমার পরিবারকে ঘিরে দেশের জনগণের কৌতূহল রয়েছে, প্রত্যাশা রয়েছে। সেটি কখনো আশার, কখনো প্রশ্নের। সেই প্রত্যাশা পূরণের দায়ভারও রয়েছে। জনগণের সেই প্রত্যাশা পূরণের চাপ আমরা সবাই কোনো না কোনোভাবে অনুভব করি; পরিবারে, বন্ধুত্বে, সমাজে।\nসংক্ষেপে, আমার নিজের ভাষায়, এই হলো আমার গল্প। আমাদের প্রত্যেকের জীবনে একটা নিজস্ব গল্প আছে। এই গল্পগুলোকে ধারণ করে, আমরা সবাই হয়তো একসঙ্গে বাকি পথটা হাঁটতে পারি।’",
    "scraped_at": "2025-12-24T23:27:06"
  },
  {
    "url": "https://www.jugantor.com/country-news/1044123",
    "title": "শীতে কাঁপছে কুড়িগ্রাম",
    "publication_date": "2025-12-23T11:32:27+06:00",
    "keywords": "শীত,কুড়িগ্রাম",
    "body": "গত দুই সপ্তাহ ধরে কুড়িগ্রাম জেলায় তাপমাত্রা ১০ থেকে ১৩ ডিগ্রি সেলসিয়াসের মধ্যে ওঠানামা করছে। মঙ্গলবার (২৩ ডিসেম্বর) সর্বনিম্ন তাপমাত্রা রেকর্ড করা হয়েছে ১২ ডিগ্রি সেলসিয়াস। এ সময় বাতাসের আর্দ্রতা ছিল শতকরা ৯৭ ভাগ। সকাল ১১টা পর্যন্ত সূর্যের দেখা মেলেনি। ঘন কুয়াশায় ঢাকা ছিল পুরো প্রকৃতি। ফলে শহরে লোকসমাগম ছিল তুলনামূলক কম।\nদিনের বেলা মাঝে মাঝে সূর্যের দেখা মিললেও তেমন রোদের তাপ অনুভূত হচ্ছে না। বিকেল থেকে সূর্য অস্ত যাওয়ার পর পরদিন সকাল পর্যন্ত শীতের তীব্রতা থাকে প্রচণ্ড।\nঘন কুয়াশা ও উত্তরের হিমেল হাওয়া জেলার ওপর বয়ে যাওয়ায় তীব্র শীত অনুভূত হচ্ছে। এতে বিপাকে পড়েছেন নিম্নআয়ের খেটে খাওয়া শ্রমজীবী মানুষ। ঠান্ডা নিবারণের জন্য অনেকেই খড়কুটো জ্বালিয়ে উষ্ণতা নেওয়ার চেষ্টা করছেন। অন্যদিকে গবাদিপশুর শীত নিবারণে ব্যবহার করা হচ্ছে চটের বস্তা।\nএই শীতে সবচেয়ে বেশি ভোগান্তিতে পড়েছেন শিশু ও বৃদ্ধরা। হাসপাতালগুলোতে শীতজনিত রোগে আক্রান্ত রোগীর সংখ্যা দিন দিন বাড়ছে।\nকুড়িগ্রাম সদরের যাত্রাপুর ইউনিয়নের ৭ নম্বর ওয়ার্ডের কালীর আলগা চরের ওয়ার্ড মেম্বার হোসেন আলী জানান, তার এলাকায় প্রায় তিন হাজার মানুষের বসবাস। এর মধ্যে বৃদ্ধ ও শিশুসহ অন্তত পাঁচ শতাধিক মানুষ শীতবস্ত্রের অভাবে চরম কষ্টে দিন কাটাচ্ছেন।\nশীতার্ত মানুষ প্রতিদিন তার বাড়িতে এসে ভিড় করছেন উল্লেখ করে তিনি বলেন, লিস্ট করেছি, কম্বল পেয়ে যাবেন—এই আশ্বাসই দিতে হচ্ছে। কিন্তু এখন পর্যন্ত সরকারি বা বেসরকারিভাবে কোনো শীতবস্ত্র পাওয়া যায়নি।আরও পড়ুনআরও পড়ুনবিদেশি পিস্তল হাতে ছাত্রদল নেতার ভিডিও ভাইরাল\nশীতের কারণে সবচেয়ে বেশি বিপাকে পড়েছেন বৃদ্ধ, শিশু ও দিনমজুর শ্রেণির মানুষ। ঠান্ডার তীব্রতায় অনেক দিনমজুর কাজে যেতে পারছেন না। ফলে আয় বন্ধ হয়ে পরিবার নিয়ে চরম দুর্ভোগে দিন কাটছে তাদের।\nরাজারহাট কৃষি আবহাওয়া পর্যবেক্ষণাগারের ভারপ্রাপ্ত কর্মকর্তা সুবল চন্দ্র সরকার বলেন, আগামী দিনে তাপমাত্রা আরও কমতে পারে। এতে শীতের মাত্রা আরও তীব্র হওয়ার আশঙ্কা রয়েছে।\nএদিকে কুড়িগ্রাম জেলা চর উন্নয়ন কমিটির সভাপতি অধ্যাপক শফিকুল ইসলাম বেবু জানান, দরিদ্র মানুষের কাছে দ্রুত পর্যাপ্ত পরিমাণ গরম কাপড় পৌঁছে দেওয়া জরুরি।",
    "scraped_at": "2025-12-24T23:27:08"
  },
  {
    "url": "https://www.jugantor.com/politics/1044122",
    "title": "ভাইরাল সেই ভিডিও নিয়ে ইশরাকের দুঃখ প্রকাশ",
    "publication_date": "2025-12-23T11:14:30+06:00",
    "keywords": "বিএনপি,ইশরাক হোসেন",
    "body": "বিএনপির প্রতিষ্ঠাতা সাবেক রাষ্ট্রপতি জিয়াউর রহমানের সমাধিতে শ্রদ্ধা নিবেদনের সময় ঘটা হুড়োহুড়ির মতো অনাকাঙ্ক্ষিত ঘটনার জন্য দুঃখ প্রকাশ করেছেন ঢাকা-৬ আসনে বিএনপি মনোনীত প্রার্থী ইঞ্জিনিয়ার ইশরাক হোসেন। নিজের ভেরিফায়েড ফেসবুক পেজে এক পোস্টে এ কথা জানান তিনি।\nইশরাক হোসেন লিখেছেন, ‘বাংলাদেশ জাতীয়তাবাদী মুক্তিযুদ্ধের প্রজন্ম’-এর আহ্বায়ক নির্বাচিত হওয়ায় মহান আল্লাহ তায়ালার দরবারে কৃতজ্ঞতা প্রকাশ করছি এবং সকলের দোয়া কামনা করছি। নবগঠিত কমিটির সদস্যদের নিয়ে আমরা শহীদ রাষ্ট্রপতি জিয়াউর রহমানের সমাধিতে শ্রদ্ধা নিবেদন ও ফাতেহা পাঠ করতে যাই (সোমবার)।\nতিনি জানান, এ কর্মসূচিতে প্রধান অতিথি হিসেবে উপস্থিত ছিলেন বিএনপির সিনিয়র যুগ্ম-মহাসচিব রুহুল কবির রিজভী আহমেদ এবং বিশেষ অতিথি ছিলেন মুক্তিযোদ্ধা দলের সভাপতি ইশতিয়াক আজিজ উলফাত।\nইশরাক লিখেছেন, পূর্ব পরিকল্পনা অনুযায়ী সিদ্ধান্ত হয়েছিল, প্রোটোকল অনুসারে শ্রদ্ধা নিবেদনের সময় প্রধান অতিথি ও বিশেষ অতিথির দুই পাশে নবগঠিত প্রজন্ম কমিটির আহ্বায়ক ও সদস্য সচিব অবস্থান করবেন, যা পরবর্তীতে গণমাধ্যমে প্রকাশিত হবে। পুরো কর্মসূচিতে নেতাকর্মীদের ব্যাপক আগ্রহ ও জনসমাগম থাকায়, সিরিয়াল ঠিক করার সময় আমাকে কিছুটা কঠোর অবস্থান নিতে হয়।\nতিনি লিখেছেন, আহ্বায়ক হিসেবে কেন্দ্রীয় নেতৃবৃন্দের নির্দেশনা বাস্তবায়ন করা এবং তাঁদের স্বস্তি ও নিরাপত্তা নিশ্চিত করা আমার দায়িত্ব। তাই ঘটনাস্থলে উপস্থিত থাকা বা সামাজিক যোগাযোগমাধ্যমে ছড়িয়ে পড়া ভিডিও দেখে কেউ মনোকষ্ট পেয়ে থাকলে, আমি আন্তরিকভাবে দুঃখ প্রকাশ করছি।\nইশরাক লিখেছেন, বর্তমান সময়ে ‘মুক্তিযুদ্ধের প্রজন্ম’ সংগঠনটির ওপর গুরুদায়িত্ব বর্তায়। একদিকে চেতনা ফেরি করে বাংলাদেশকে লুটপাট ও গণহত্যাকারীদের দ্বারা ক্ষুণ্ণ হওয়া মুক্তিযুদ্ধের প্রকৃত গৌরবোজ্জ্বল ইতিহাস নতুন প্রজন্মের কাছে তুলে ধরা, অন্যদিকে যারা আজও মুক্তিযুদ্ধকে মেনে নিতে পারেনি, যারা এখনো বাংলাদেশের স্বাধীনতাকে হৃদয় থেকে স্বীকার করেনি—তাদের আস্ফালন কঠোর হাতে রুখে দেওয়া। কালের পরিক্রমায় সত্য প্রকাশ পাবেই এবং ন্যায়বিচার নিশ্চিত হবে, ইনশাআল্লাহ।",
    "scraped_at": "2025-12-24T23:27:09"
  },
  {
    "url": "https://www.jugantor.com/national/1044121",
    "title": "ভারতের হাইকমিশনার প্রণয় ভার্মাকে পররাষ্ট্র মন্ত্রণালয়ে তলব",
    "publication_date": "2025-12-23T10:57:40+06:00",
    "keywords": "পররাষ্ট্র মন্ত্রণালয়,ভারতীয় হাইকমিশন",
    "body": "ঢাকায় নিযুক্ত ভারতের হাইকমিশনার প্রণয় ভার্মাকে বাংলাদেশের পররাষ্ট্র মন্ত্রণালয়ে তলব করা হয়েছে। মঙ্গলবার (২৩ ডিসেম্বর) সকাল ১০টায় তাকে তলব  করেন বাংলাদেশের পররাষ্ট্রসচিব আসাদ আলম সিয়াম।\nকূটনৈতিক সূত্র বলেছে, এ সময় ভারতে বাংলাদেশের মিশনগুলোতে নিরাপত্তা ইস্যুতে বাংলাদেশর অবস্থান তুলে ধরা হয় এবং নিরাপত্তা জোরদারের কথা বলা হয়। দেশটির ডেপুটি হাইকমিশনার পাওয়ান বান্ধেও এসময় উপস্থিত ছিলেন।\nএ নিয়ে গত ১০ দিনে প্রণয় ভার্মাকে দ্বিতীয়বার পররাষ্ট্র মন্ত্রণালয়ে তলব করা হলো।\nঅন্তর্বর্তী সরকারের আমলে বিভিন্ন ঘটনায় এ নিয়ে অন্তত ছয়বার তলব করা হলো প্রতিবেশী দেশটির রাষ্ট্রদূতকে।",
    "scraped_at": "2025-12-24T23:27:10"
  },
  {
    "url": "https://www.jugantor.com/country-news/1044120",
    "title": "বিদেশি পিস্তল হাতে ছাত্রদল নেতার ভিডিও ভাইরাল",
    "publication_date": "2025-12-23T10:55:48+06:00",
    "keywords": "ছাত্রদল নেতা",
    "body": "ফেনীর সোনাগাজী উপজেলার বগাদানা ইউনিয়ন ছাত্রদলের সাবেক সহ-সম্পাদক আনোয়ার হোসেন ছোটনের হাতে বিদেশি পিস্তল হাতে ভিডিও ভাইরাল হওয়ার ঘটনায় জেলা জুড়ে তোলপাড় সৃষ্টি হয়েছে।\nসোমবার (২২ ডিসেম্বর) সন্ধ্যায় সামাজিক যোগাযোগমাধ্যমে ছদ্ম ফেসবুক আইডি ‘শুভ মিয়াজি’ নামে একটি আইডি থেকে ছাত্রদল নেতার ওই ভিডিও ছড়িয়ে পড়ে।\nআনোয়ার হোসেন ছোটন উপজেলার বগাদানা ইউনিয়নের আবুল খায়ের টুক্কার ছেলে। তিনি ইউনিয়ন ছাত্রদলের সাবেক সহ-সম্পাদকের দায়িত্ব পালন করেছেন।\nভিডিওতে দেখা যায়, ছাত্রদল নেতা আনোয়ার হোসেন ছোটন বিদেশি পিস্তল হাতে একটি কক্ষের ভেতরে ধমক দিয়ে মুখোশ পরা এক নারীর দিকে পিস্তল তাক করে বলেন, ‘এই তুই ধর এতারে। হেতে আকাম করার কারণে হেতের… ভাঙি দিছি! তুই বাঁচতে চাস, না মরতে চাস—আমারে চিনস! এই কথা যদি কোরো বলস, তাইলে ভিডিওটা ছাড়ি দিমু। কথা কী কইছি মনে থাকবো নি।’\nউপজেলা ছাত্রদলের সাবেক সদস্য সচিব নুর আলম সোহাগ বলেন, ‘আনোয়ার হোসেন ছোটন সাবেক ইউনিয়ন ছাত্রদলের যুগ্ম সাধারণ সম্পাদক ছিলেন—এটা সত্য। কিন্তু ছাত্রদল তাকে কোনো সন্ত্রাসী কর্মকাণ্ডের অনুমতি দেয়নি। আমি জেলা ছাত্রদলকে তার বিরুদ্ধে সাংগঠনিক ব্যবস্থা নেওয়ার অনুরোধ করেছি। পাশাপাশি আইনশৃঙ্খলা বাহিনীরও ব্যবস্থা নেওয়া উচিত।’আরও পড়ুনআরও পড়ুনপ্রথম আলো বস্তুনিষ্ঠ সাংবাদিকতার চেয়ে ‘মতাদর্শিক রাজনীতিতে’ সক্রিয়: মির্জা গালিব\nএ বিষয়ে নাম প্রকাশে অনিচ্ছুক ইউনিয়ন যুবদলের এক নেতা জানান, ‘৫ আগস্টের পর থেকে ছোটনের সন্ত্রাসী কর্মকাণ্ডে স্থানীয় এলাকাবাসী অতিষ্ঠ হয়ে পড়েছে। আমি এসব বিষয়ে আইনশৃঙ্খলা বাহিনীকে জানিয়েছি, কিন্তু কোনো ব্যবস্থা নিতে দেখা যায়নি। এদের কারণে দলের বদনাম হচ্ছে।’\nসাবেক উপজেলা ছাত্রদলের আরেক নেতা জানান, ‘আনোয়ার হোসেন ছোটন ও তারেক নামে এই দুজন ছাত্রদলের নাম ব্যবহার করে স্থানীয় এলাকায় নৈরাজ্য সৃষ্টি করছে। কিন্তু প্রশাসন কোনো ব্যবস্থা নিচ্ছে না।’\nসোনাগাজী মডেল থানার ওসি কামরুল ইসলাম জানান, ছোটনের ভাইরাল হওয়া ভিডিওটি প্রায় এক মাস আগের। যদিও এটি সম্প্রতি সামাজিক যোগাযোগমাধ্যমে ছড়িয়ে পড়েছে। তাকে গ্রেফতারের চেষ্টা চালিয়ে যাচ্ছে পুলিশ।",
    "scraped_at": "2025-12-24T23:27:12"
  },
  {
    "url": "https://www.jugantor.com/national/1044119",
    "title": "ডিসি-এসপিদের সঙ্গে বৈঠকে ইসি",
    "publication_date": "2025-12-23T10:45:06+06:00",
    "keywords": "ত্রয়োদশ সংসদ নির্বাচন,ইসি,আইন-শৃঙ্খলা",
    "body": "ত্রয়োদশ জাতীয় সংসদ নির্বাচন ও গণভোট সুষ্ঠুভাবে সম্পন্ন করতে মঙ্গলবার দেশের সব জেলা প্রশাসক (ডিসি) ও পুলিশ সুপারদের (এসপি) সঙ্গে বৈঠকে বসেছে নির্বাচন কমিশন (ইসি)।\nমঙ্গলবার (২৩ ডিসেম্বর) সকালে ১০টায় নির্বাচন কমিশনের অডিটোরিয়ামে এ বৈঠক শুরু হয়। এর আগে গত ২১ ডিসেম্বর নির্বাচন কমিশনের উপসচিব মোহাম্মদ মনির হোসেনের স্বাক্ষরিত চিঠিতে এ তথ্য জানানো হয়েছিল।\nইসি জানায়, ভোটের সার্বিক প্রস্তুতি, আচরণবিধি প্রতিপালন এবং আইনশৃঙ্খলা ও নিরাপত্তা নিশ্চিতকরণসহ নির্বাচন সংক্রান্ত বিভিন্ন বিষয়ে দিকনির্দেশনা দিতে দেশের সব জেলা প্রশাসক ও পুলিশ সুপারদের নিয়ে একটি দিকনির্দেশনামূলক ব্রিফিং অনুষ্ঠিত হবে।\nবৈঠকে আইনের শাসন নিশ্চিত করতে মাঠ প্রশাসনকে নির্দেশ দিয়ে সিইসি বলেন, আইন সবার জন্য সমান, অপরাধী কাউকে ছাড় দিবেন না। যুগসন্ধিক্ষণে দাঁড়িয়ে আছে দেশ, সঠিকভাবে দায়িত্ব পালনে ব্যর্থ হলে ভবিষ্যৎ প্রজন্মকে জবাব দিতে পারবো না। আর তাই দায়িত্বে ব্যর্থ হওয়ার কোনো সুযোগ নেই। আইনের শাসন কাকে বলে তা এবার দেখিয়ে দিতে চায় ইসি।\nএদিকে, সম্প্রতি নির্বাচন কমিশন বিভিন্ন বাহিনীর প্রধানদের সঙ্গে বৈঠক করে।\nউল্লেখ্য, ইসির ঘোষিত তফসিল অনুযায়ী আগামী ১২ ফেব্রুয়ারি সকাল সাড়ে ৭টা থেকে বিকাল সাড়ে ৪টা পর্যন্ত ভোটগ্রহণ অনুষ্ঠিত হবে।",
    "scraped_at": "2025-12-24T23:27:13"
  },
  {
    "url": "https://www.jugantor.com/country-news/1044118",
    "title": "ঘন কুয়াশায় ঢাকা পঞ্চগড়, বিপর্যস্ত জনজীবন",
    "publication_date": "2025-12-23T10:44:36+06:00",
    "keywords": "শীত,পঞ্চগড়",
    "body": "পঞ্চগড়ে ঘন কুয়াশা ও কনকনে শীতে জনজীবন বিপর্যস্ত হয়ে পড়েছে। মঙ্গলবার (২৩ ডিসেম্বর) সকাল ৯টায় তেঁতুলিয়া আবহাওয়া পর্যবেক্ষণ কেন্দ্রে জেলার সর্বনিম্ন তাপমাত্রা রেকর্ড করা হয়েছে ১২ দশমিক ৫ ডিগ্রি সেলসিয়াস। এ সময় বাতাসের আর্দ্রতা ছিল ৯৯ শতাংশ।\nভোর থেকে সকাল ৯টা পর্যন্ত পুরো এলাকা ঘন কুয়াশায় আচ্ছন্ন থাকায় সড়ক ও মাঠঘাটে দৃষ্টিসীমা ব্যাপকভাবে কমে যায়। এতে যানবাহনগুলোকে হেডলাইট জ্বালিয়ে চলাচল করতে দেখা গেছে।\nসোমবার (২২ ডিসেম্বর) সকাল ৯টায় তেঁতুলিয়ায় সর্বনিম্ন তাপমাত্রা ছিল ১২ ডিগ্রি সেলসিয়াস এবং বাতাসের আর্দ্রতা ছিল ৯৭ শতাংশ। সেদিনও সকাল সাড়ে ৯টা পর্যন্ত ঘন কুয়াশা বিরাজ করে। দুপুরের দিকে সূর্যের দেখা মিললেও ঠান্ডার তীব্রতা কমেনি। সোমবার দিনের সর্বোচ্চ তাপমাত্রা রেকর্ড করা হয় ২১ দশমিক ৭ ডিগ্রি সেলসিয়াস।\nটানা কুয়াশা ও শৈত্যপ্রবাহের প্রভাবে সবচেয়ে বেশি ভোগান্তিতে পড়েছেন খেটে খাওয়া মানুষ। অনেকেই সকালে কাজে বের হতে পারছেন না। শীত নিবারণের জন্য বিভিন্ন স্থানে মানুষকে খড়কুটো জ্বালিয়ে আগুন পোহাতে দেখা গেছে।আরও পড়ুনআরও পড়ুনইটভাটার গর্তে পড়ে শিশুর মৃত্যু\nহাড়িভাসা এলাকার অটোরিকশাচালক রফিকুল ইসলাম বলেন, ‘কুয়াশার কারণে হেডলাইট জ্বালিয়ে গাড়ি চালাতে হচ্ছে। তারপরও সামনে ঠিকভাবে দেখা যায় না। ঠান্ডার কারণে যাত্রীও কমে গেছে।’\nতেঁতুলিয়া আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা জিতেন্দ্রনাথ রায় জানান, ১১ থেকে ১৯ ডিসেম্বর পর্যন্ত তেঁতুলিয়ায় মৃদু শৈত্যপ্রবাহ বয়ে গেছে। মাঝে তাপমাত্রা কিছুটা বাড়লেও পরবর্তী দিনগুলোতে তা আবার কমেছে।\nতিনি আরও জানান, ডিসেম্বরের শেষ দিকে তেঁতুলিয়াসহ উত্তরাঞ্চলের ওপর মাঝারি শৈত্যপ্রবাহ বয়ে যাওয়ার সম্ভাবনা রয়েছে।",
    "scraped_at": "2025-12-24T23:27:14"
  },
  {
    "url": "https://www.jugantor.com/economics/1044117",
    "title": "২৩ ডিসেম্বর: ২২ ক্যারেট স্বর্ণের ভরি কত",
    "publication_date": "2025-12-23T10:38:34+06:00",
    "keywords": "স্বর্ণের দাম",
    "body": "২৪ ঘণ্টার ব্যবধানে দেশের বাজারে আবারও বড় সমন্বয় করা হয়েছে স্বর্ণের দামে। বাংলাদেশ জুয়েলার্স অ্যাসোসিয়েশন (বাজুস) ভরিতে ৩ হাজার ৯৬৬ টাকা বাড়িয়ে নতুন দাম নির্ধারণ করেছে, যা আজ মঙ্গলবার (২৩ ডিসেম্বর) থেকে কার্যকর।\nনতুন সিদ্ধান্ত অনুযায়ী, দেশের বাজারে ২২ ক্যারেটের স্বর্ণের দাম প্রতি ভরি ২ লাখ ২২ হাজার ৮৩ টাকা, যা দেশের ইতিহাসে সর্বোচ্চ।\nএকই সঙ্গে—\nবাজুস জানায়, বিক্রয়মূল্যের সঙ্গে ৫ শতাংশ ভ্যাট ও ন্যূনতম ৬ শতাংশ মজুরি যুক্ত হবে।\nএছাড়া রুপার দামও বাড়ানো হয়েছে। নতুন দরে ২২ ক্যারেট রুপা বিক্রি হবে ভরি ৪ হাজার ৯৫৭ টাকায়।\nচলতি বছরে এখন পর্যন্ত স্বর্ণের দাম সমন্বয় হয়েছে ৮৮ বার।",
    "scraped_at": "2025-12-24T23:27:15"
  },
  {
    "url": "https://www.jugantor.com/politics/1044116",
    "title": "কোনো মতাদর্শের বিরোধিতা করতে গিয়ে আইন নিজের হাতে তুলে নেওয়া গ্রহণযোগ্য নয়: মির্জা গালিব",
    "publication_date": "2025-12-23T10:36:49+06:00",
    "keywords": "মির্জা গালিব",
    "body": "ঢাকা বিশ্ববিদ্যালয় শাখা ছাত্রশিবিরের সাবেক সভাপতি ও যুক্তরাষ্ট্রের হাওয়ার্ড বিশ্ববিদ্যালয়ের সহকারী অধ্যাপক ড. মির্জা গালিব বলেছেন, কোনো মতাদর্শের বিরোধিতা করতে গিয়ে আইন নিজের হাতে তুলে নেওয়া গ্রহণযোগ্য নয়। প্রথম আলোকে কঠোর সমালোচনা করা হলেও তাদের সাংবাদিকতা ও মতপ্রকাশের পূর্ণ অধিকার নিশ্চিত করতে হবে।\nমঙ্গলবার (২৩ ডিসেম্বর) নিজের ভেরিফায়েড ফেসবুক আইডিতে দেওয়া এক পোস্টে এসব কথা বলেন তিনি।\nপোস্টে তিনি আরও বলেন, বাংলাদেশে সেকুলার ও ধার্মিক জনগোষ্ঠীর মধ্যে মতাদর্শিক ও সাংস্কৃতিক পার্থক্য থাকলেও দেশটি সবার। এই ভিন্নমত নিয়েই কমন গ্রাউন্ড তৈরির চেষ্টা করতে হবে। আর তার প্রথম শর্ত হলো—সহিংসতা পরিহার করে পারস্পরিক আলাপ-আলোচনার পথে আসা।",
    "scraped_at": "2025-12-24T23:27:16"
  },
  {
    "url": "https://www.jugantor.com/national/1044115",
    "title": "বেনজীরের ৭৯২ ধরনের মালামাল গেল প্রধান উপদেষ্টার তহবিলে",
    "publication_date": "2025-12-23T10:25:20+06:00",
    "keywords": "দুদক,বেনজীর আহমেদ",
    "body": "সাবেক পুলিশ মহাপরিদর্শক বেনজীর আহমেদ এবং তার স্ত্রী-কন্যার নামে নিবন্ধিত চারটি ফ্ল্যাটে রক্ষিত যেসব মালামাল দুর্নীতি দমন কমিশনের (দুদক) মাধ্যমে বাজেয়াপ্ত করা হয়েছিল, সেসব প্রধান উপদেষ্টার ত্রাণ তহবিলে জমা দেওয়া হয়েছে।\nদুদক বলছে, আদালতের আদেশে, গুলশানে বিলাসবহুল ডুপ্লেক্স ফ্ল্যাটে থাকা ১৯টি ফ্রিজ, প্রায় ১০০ টন এসি, আধুনিক আসবাবপত্র, ইলেকট্রনিক সামগ্রী, এমনকি শার্ট-প্যান্ট ও জুতার মতো ব্যক্তিগত সামগ্রীসহ ৭৯২ ধরনের মালামাল হস্তান্তর করে সংস্থাটি।\nদুদকের চিঠির সূত্রে জানা যায়, বেনজীর আহমেদ ও তার স্ত্রী-কন্যার ৪টি ফ্ল্যাটে রক্ষিত পচনশীল মালামাল, ব্যবহৃত ও অব্যবহৃত কাপড়চোপড়, তৈজসপত্র, রান্নাঘরের জিনিসপত্র ও মালামালের নমুনা রেখে অবশিষ্ট মালামাল আদালতের নির্দেশে প্রধান উপদেষ্টার ত্রাণভান্ডারে জমা করা হয়েছে।\n২০২৪ সালের ১৫ ডিসেম্বর সাবেক আইজিপি বেনজীর আহমেদ, তার স্ত্রী ও দুই মেয়ের নামে চার মামলা করে দুদক। মামলায় বেনজীর পরিবারের বিরুদ্ধে ৭৪ কোটি ১৩ লাখ ৩৯ হাজার টাকার জ্ঞাত আয়বহির্ভূত সম্পদ অর্জন ও সম্পদের তথ্য গোপন করার অভিযোগ আনা হয়।\nঅনুসন্ধানে বেনজীর ও তার পরিবারের নামে ৬৯৭ বিঘা জমি, ১৯টি কোম্পানির শেয়ার, ঢাকায় ১২টি ফ্ল্যাট, ৩০ লাখ টাকার সঞ্চয়পত্র, ৩৩টি ব্যাংক হিসাব ও তিনটি বিও হিসাব খুঁজে পেয়ে আদালতের আদেশে সম্পদ জব্দ ও অবরুদ্ধ করে দুদক। চলতি বছরের ২৩ মে আদালতের আদেশে বেনজীরের ৮৩টি জমির দলিলের সম্পত্তি ও ৩৩টি ব্যাংক হিসাব জব্দের নির্দেশ দেন আদালত।\nঅন্যদিকে ২৬ মে আদালত বেনজীর ও তার পরিবারের সদস্যদের নামের ১১৯টি জমির দলিল, ২৩টি কোম্পানির শেয়ার ও গুলশানে ৪টি ফ্ল্যাট জব্দের আদেশ দেন। ২৩ মে তাদের নামীয় ৩৪৫ বিঘা (১১৪ একর) জমি, বিভিন্ন ব্যাংকের ৩৩টি হিসাব জব্দ ও অবরুদ্ধের আদেশ দেওয়া হয়। সব মিলিয়ে ৬২৭ বিঘা জমি ক্রোক করা হয়েছে।\nবেনজীর ২০২০ সালের ১৫ এপ্রিল থেকে ২০২২ সালের ৩০ সেপ্টেম্বর পর্যন্ত পুলিশের আইজিপি ছিলেন। এর আগে তিনি ঢাকা মহানগর পুলিশ (ডিএমপি) কমিশনার ও র‌্যাবের মহাপরিচালক হিসাবেও দায়িত্ব পালন করেন। মানবাধিকার লঙ্ঘনের অভিযোগে ২০২১ সালের ডিসেম্বরে র‌্যাব এবং র‌্যাবের সাবেক ও বর্তমান যে সাত কর্মকর্তার ওপর যুক্তরাষ্ট্র নিষেধাজ্ঞা দেয় তাদের মধ্যে বেনজীরও ছিলেন।",
    "scraped_at": "2025-12-24T23:27:17"
  },
  {
    "url": "https://www.jugantor.com/international/1044114",
    "title": "মসজিদে নববীর মুয়াজ্জিন শেখ ফয়সাল নোমান আর নেই",
    "publication_date": "2025-12-23T10:22:57+06:00",
    "keywords": "মদিনা,মসজিদে নববী",
    "body": "মদিনার পবিত্র মসজিদে নববীর মুয়াজ্জিন শেখ ফয়সাল নোমান ইন্তেকাল করেছেন (ইন্না লিল্লাহি ওয়া ইন্না ইলাইহি রাজিউন)।\nসৌদি আরবের দুই পবিত্র মসজিদভিত্তিক ওয়েবসাইট ‘ইনসাইড দ্য হারামাইন’ সামাজিক মাধ্যমে এক পোস্টে জানিয়েছে, মঙ্গলবার (২৩ ডিসেম্বর) ফজরের পর মসজিদে নববীতে তার জানাজা আদায় করা হয়। এরপর তাকে মদিনার ঐতিহাসিক জান্নাতুল বাকি কবরস্থানে দাফন করা হয় বলে জানা গেছে।\nশেখ ফয়সাল নোমান দীর্ঘদিন ধরে মসজিদে নববীর মুয়াজ্জিন হিসেবে দায়িত্ব পালন করে আসছিলেন। তার সুমধুর আজান ও ধর্মীয় নিষ্ঠা বিশ্বের লাখো মুসলমানের হৃদয়ে গভীর প্রভাব ফেলে।\nশেখ ফয়সাল নোমানের মৃত্যুতে মুসলিম উম্মাহ এক নিবেদিতপ্রাণ খাদেমকে হারাল।\nইনসাইড দ্য হারামাইন জানিয়েছে, শেখ ফয়সাল নোমান ১৪২২ হিজরিতে (২০০১) মসজিদে নববীর মুয়াজ্জিন নিযুক্ত হন। তিনি বংশ পরম্পরায় মসজিদে নববীতে আজান দেওয়ার সৌভাগ্য অর্জন করেছিলেন।\nতার দাদা মসজিদে নববীর মুয়াজ্জিন ছিলেন এবং তার বাবা ১৪ বছর বয়সে এই সম্মানিত পেশায় নিযুক্ত হন।\nশেখ ফয়সাল নোমান ১৪২২ থেকে ১৪৪৭ হিজরি পর্যন্ত ২৫ বছর ধরে মসজিদে নববীর মুয়াজ্জিন হিসেবে দায়িত্ব পালন করেছিলেন।",
    "scraped_at": "2025-12-24T23:27:19"
  },
  {
    "url": "https://www.jugantor.com/economics/1044113",
    "title": "আজকের স্বর্ণের দাম: ২৩ ডিসেম্বর ২০২৫",
    "publication_date": "2025-12-23T10:09:26+06:00",
    "keywords": "স্বর্ণের দাম",
    "body": "২৪ ঘণ্টার ব্যবধানে দেশের বাজারে আবারও বড় ধরনের সমন্বয় করা হয়েছে স্বর্ণের দামে। বাংলাদেশ জুয়েলার্স অ্যাসোসিয়েশন (বাজুস) ভরিতে ৩ হাজার ৯৬৬ টাকা বাড়িয়ে স্বর্ণের নতুন দাম নির্ধারণ করেছে। নতুন এই দাম আজ মঙ্গলবার (২৩ ডিসেম্বর) থেকে কার্যকর হয়েছে।\nবাজুসের সোমবার (২২ ডিসেম্বর) রাতে জারি করা বিজ্ঞপ্তি অনুযায়ী, বর্তমানে দেশের বাজারে প্রতি ভরি (১১.৬৬৪ গ্রাম) ২২ ক্যারেটের স্বর্ণের দাম দাঁড়িয়েছে ২ লাখ ২২ হাজার ৮৩ টাকা। যা দেশের ইতিহাসে এখন পর্যন্ত স্বর্ণের সর্বোচ্চ দাম।\nনতুন মূল্যতালিকা অনুযায়ী—\nবাজুস জানায়, স্বর্ণের বিক্রয়মূল্যের সঙ্গে সরকার নির্ধারিত ৫ শতাংশ ভ্যাট এবং বাজুস নির্ধারিত ন্যূনতম ৬ শতাংশ মজুরি যুক্ত করতে হবে। তবে গহনার ডিজাইন ও মানভেদে মজুরির তারতম্য হতে পারে।\nএর আগে গত ২১ ডিসেম্বর ভরিতে ১ হাজার ৫০ টাকা বাড়িয়ে ২২ ক্যারেটের স্বর্ণের দাম ২ লাখ ১৮ হাজার ১১৭ টাকা নির্ধারণ করেছিল বাজুস, যা ছিল সে সময় দেশের সর্বোচ্চ রেকর্ড। ওই দামে ২২ ডিসেম্বর থেকে স্বর্ণ বিক্রি হচ্ছিল।\nচলতি বছরে এ পর্যন্ত মোট ৮৮ বার স্বর্ণের দাম সমন্বয় করা হয়েছে। এর মধ্যে দাম বেড়েছে ৬১ বার এবং কমেছে ২৭ বার। অপরদিকে, ২০২৪ সালে মোট ৬২ বার স্বর্ণের দাম সমন্বয় করা হয়েছিল, যার মধ্যে ৩৫ বার দাম বেড়েছিল এবং ২৭ বার কমেছিল।\nস্বর্ণের পাশাপাশি রুপার দামও বাড়ানো হয়েছে। নতুন সিদ্ধান্ত অনুযায়ী—\nচলতি বছরে এখন পর্যন্ত ১১ বার রুপার দাম সমন্বয় করা হয়েছে, যার মধ্যে ৮ বার দাম বেড়েছে এবং ৩ বার কমেছে। গত বছর রুপার দাম সমন্বয় করা হয়েছিল মাত্র ৩ বার।",
    "scraped_at": "2025-12-24T23:27:20"
  },
  {
    "url": "https://www.jugantor.com/islam-life/1044112",
    "title": "নামাজের সময়সূচি: ২৩ ডিসেম্বর ২০২৫",
    "publication_date": "2025-12-23T10:04:10+06:00",
    "keywords": "নামাজের সময়সূচি",
    "body": "ইসলামের পঞ্চম স্তম্ভ হচ্ছে নামাজ। সময়মতো নামাজ আদায়ের জন্য যারা সময়ের আগেই মসজিদে উপস্থিত হয় এবং নামাজের জন্য অপেক্ষা করে ফেরেশতারা তাদের জন্য দোয়া করেন। তাই প্রত্যেক মুসলমানের উচিত সময় মতো নামাজ আদায় করা।\nআজ মঙ্গলবার, ২৩ ডিসেম্বর ২০২৫ ইংরেজি, ৮ পৌষ ১৪৩২ বাংলা, ২ রজব ১৪৪৭ হিজরি। ঢাকা ও তার পার্শ্ববর্তী এলাকার নামাজের সময়সূচি তুলে ধরা হলো-\nনামাজের সময়সূচি\nজোহর- ১২:০২ মিনিট।\nআসর- ৩:৪০ মিনিট।\nমাগরিব- ৫:২১ মিনিট।\nইশা- ৬:৩৯ মিনিট।\nআজ সূর্যাস্ত- ৫:১৮ মিনিট।\nআজ সূর্যোদয়- ৬:৩৭ মিনিট।\nবুধবার, ২৪ ডিসেম্বর\nফজর- ৫:১৯ মিনিট।\nসূর্যোদয়- ৬:৩৮ মিনিট।\nবিভাগীয় শহরের জন্য উল্লেখিত সময়ের সঙ্গে যেসব বিভাগে সময় যোগ-বিয়োগ করতে হবে, তা হলো-\nবিয়োগ করতে হবে-\nচট্টগ্রাম: -০৫ মিনিট।\nসিলেট: -০৬ মিনিট।\nযোগ করতে হবে-\nখুলনা: +০৩ মিনিট।\nরাজশাহী: +০৭ মিনিট।\nরংপুর: +০৮ মিনিট।\nবরিশাল: +০১ মিনিট।",
    "scraped_at": "2025-12-24T23:27:21"
  },
  {
    "url": "https://www.jugantor.com/country-news/1044111",
    "title": "ইটভাটার গর্তে পড়ে শিশুর মৃত্যু",
    "publication_date": "2025-12-23T09:51:19+06:00",
    "keywords": "মৃত্যু",
    "body": "চট্টগ্রামের রাঙ্গুনিয়ায় ইটভাটার মাটি কাটার গর্তে পড়ে রুমান হোসেন (৭) নামের এক শিশুর মৃত্যু হয়েছে। ঘটনাটি ঘটেছে উপজেলার ইসলামপুর ইউনিয়নের ৪ নম্বর ওয়ার্ডের টেকপাড়া পুলিশ ক্যাম্প এলাকার একটি ইটভাটায়।\nনিহত রুমান ওই এলাকার বাসিন্দা আলাউদ্দিনের ছেলে। স্থানীয় সূত্রে জানা যায়, সোমবার (২২ ডিসেম্বর) সকালের দিকে রুমান নিখোঁজ হয়। পরিবারের সদস্যরা ও স্থানীয়রা বিভিন্ন স্থানে খোঁজাখুঁজি করেও তার সন্ধান পাননি।আরও পড়ুনআরও পড়ুনযাত্রী ওঠানামাকে কেন্দ্র করে সংঘর্ষ, নিহত ১\nদীর্ঘ প্রায় ১৬ ঘণ্টা পর রাত ১১টার দিকে টেকপাড়া পুলিশ ক্যাম্প সংলগ্ন একটি ইটভাটার মাটি কাটার গর্ত থেকে রুমানের লাশ উদ্ধার করা হয়। পরে পুলিশকে খবর দেওয়া হলে তারা ঘটনাস্থলে গিয়ে লাশ উদ্ধার করে।\nপুলিশ জানিয়েছে, লাশ উদ্ধারের পর প্রয়োজনীয় আইনগত প্রক্রিয়া নেওয়া হচ্ছে। এ ঘটনায় এলাকায় শোকের ছায়া নেমে এসেছে। স্থানীয়রা ইটভাটার ঝুঁকিপূর্ণ মাটি কাটার গর্তগুলো দ্রুত নিরাপদ করার দাবি জানিয়েছেন।",
    "scraped_at": "2025-12-24T23:27:22"
  },
  {
    "url": "https://www.jugantor.com/economics/1044110",
    "title": "আজকের মুদ্রার রেট: ২৩ ডিসেম্বর ২০২৫",
    "publication_date": "2025-12-23T09:43:14+06:00",
    "keywords": "মুদ্রা রেট",
    "body": "বাংলাদেশের বর্তমান অর্থনৈতিক বাস্তবতায় প্রতিদিনের মুদ্রা বিনিময় হার জানা সাধারণ মানুষ, প্রবাসী, ব্যবসায়ী ও আমদানিকারকদের জন্য অত্যন্ত গুরুত্বপূর্ণ। বৈশ্বিক অর্থনীতির পরিবর্তন, ডলারের চাহিদা ও দেশের বৈদেশিক মুদ্রার রিজার্ভ পরিস্থিতির ওপর নির্ভর করে টাকার মান নিয়মিত ওঠানামা করছে। এ প্রেক্ষাপটে ২৩ ডিসেম্বর ২০২৫ তারিখের হালনাগাদ মুদ্রা বিনিময় হার তুলে ধরা হলো।\nবাংলাদেশ ব্যাংকের রেফারেন্স অনুযায়ী আজকের নির্ধারিত টাকার রেট—\nইউএস ডলার: ১২১.৩৮ টাকা\nব্রিটিশ পাউন্ড: ১৬০.১৭ টাকা\nইউরো: ১৪১.০৭ টাকা\nসৌদি রিয়াল: ৩২.৫১ টাকা\nকুয়েতি দিনার: ৩৯৭.২৩ টাকা\nদুবাই দেরহাম: ৩৩.২০ টাকা\nমালয়েশিয়ান রিংগিত: ২৮.৮৭ টাকা\nসিঙ্গাপুর ডলার: ৯৪.৯৮ টাকা\nব্রুনাই ডলার: ৯৩.৯৮ টাকা\nওমানি রিয়াল: ৩১৬.৬৯ টাকা\nকাতারি রিয়াল: ৩৩.৪৯ টাকা\nবাহরাইন দিনার: ৩২৪.৩০ টাকা\nচাইনিজ রেন্মিন্বি: ১৭.০৯ টাকা\nজাপানি ইয়েন: ০.৮২ টাকা\nদক্ষিণ কোরিয়ান ওন: ০.০৮ টাকা\nভারতীয় রুপি: ১.৩৭ টাকা\nতুর্কি লিরা: ২.৯২ টাকা\nঅস্ট্রেলিয়ান ডলার: ৭৮.৯৪ টাকা\nকানাডিয়ান ডলার: ৮৭.০১ টাকা\nদক্ষিণ আফ্রিকান রেন্ড: ৬.৬৯ টাকা\nমালদ্বীপীয় রুপি: ৭.৯৪ টাকা\nইরাকি দিনার: ০.০৯ টাকা\nলিবিয়ান দিনার: ২২.৪৮ টাকা\nএই বিনিময় হার অনুযায়ী আমদানিকারকরা পণ্যের মূল্য নির্ধারণ করেন এবং প্রবাসীরা রেমিট্যান্স পাঠানোর সময় উপযুক্ত সিদ্ধান্ত নেন। প্রতিদিনের হালনাগাদ ও বিস্তারিত তথ্য বাংলাদেশ ব্যাংকের ওয়েবসাইটে পাওয়া যায়।",
    "scraped_at": "2025-12-24T23:27:24"
  },
  {
    "url": "https://www.jugantor.com/international/1044109",
    "title": "মাদুরোকে ট্রাম্পের হুঁশিয়ারি, ভেনেজুয়েলাকে সমর্থন চীন-রাশিয়ার",
    "publication_date": "2025-12-23T09:39:04+06:00",
    "keywords": "ডোনাল্ড ট্রাম্প,ভেনেজুয়েলা",
    "body": "মার্কিন প্রেসিডেন্ট ডোনাল্ড ট্রাম্প ভেনেজুয়েলার প্রেসিডেন্ট নিকোলাস মাদুরোকে সতর্ক করে বলেছেন, ক্ষমতা ছেড়ে দেওয়াটাই এখন মাদুরোর জন্য সবচেয়ে বুদ্ধিমানের কাজ হবে। ভেনেজুয়েলার ওপর ওয়াশিংটনের চাপ আরও বাড়িয়ে ট্রাম্প স্পষ্ট করে জানিয়েছেন, মাদুরো যদি পরিস্থিতি নিয়ে ‘শক্ত চাল’ চালতে চান, তবে সেটাই হবে তার শেষ ভুল।\nসোমবার (২২ ডিসেম্বর) ফ্লোরিডার মার-এ-লাগো রিসোর্টে নিজের শীর্ষ জাতীয় নিরাপত্তা কর্মকর্তাদের সঙ্গে বৈঠকের পর সাংবাদিকদের এসব কথা বলেন ট্রাম্প। এমন উত্তপ্ত পরিস্থিতির মধ্যেই মাদুরো সরকারের প্রতি পূর্ণ সমর্থনের ঘোষণা দিয়েছে রাশিয়া। অন্যদিকে যুক্তরাষ্ট্রের এই পদক্ষেপের তীব্র নিন্দা জানিয়েছে চীন। খবর আলজাজিরার।\nভেনেজুয়েলার গুরুত্বপূর্ণ তেল খাতের ওপর নিয়ন্ত্রণ নিতে ইতোমধ্যে অভিযান শুরু করেছে মার্কিন কোস্টগার্ড। তারা দেশটির তিনটি তেল ট্যাংকার ধাওয়া করে জব্দ করেছে, যেগুলোতে প্রায় ৪০ লাখ ব্যারেল তেল রয়েছে।\nট্রাম্প জানিয়েছেন, এই তেল ও জাহাজগুলো আর ফেরত দেওয়া হবে না। যুক্তরাষ্ট্র এই তেল নিজেদের কৌশলগত মজুদে ব্যবহার করতে পারে অথবা বিক্রি করে দিতে পারে। ট্রাম্পের দাবি, ভেনেজুয়েলা এই জাহাজগুলো ব্যবহার করে মার্কিন নিষেধাজ্ঞা এড়ানোর চেষ্টা করছিল।\nট্রাম্পের এই কর্মকাণ্ডকে ‘আন্তর্জাতিক জলদস্যুতা’ বলে আখ্যা দিয়েছে ভেনেজুয়েলা সরকার। প্রেসিডেন্ট মাদুরো পালটা এক ভাষণে ট্রাম্পকে ভেনেজুয়েলা নিয়ে মাথা না ঘামিয়ে নিজের দেশের অর্থনৈতিক ও সামাজিক সমস্যার দিকে মনোযোগ দেওয়ার পরামর্শ দিয়েছেন।\nভেনেজুয়েলার পররাষ্ট্রমন্ত্রী ইভান গিল এক চিঠিতে জাতিসংঘকে বলেছেন, যুক্তরাষ্ট্রের এই অবরোধ কেবল তাদের দেশেই নয়, বরং বিশ্বজুড়ে তেল ও জ্বালানি সরবরাহে বড় ধরনের অস্থিতিশীলতা তৈরি করবে।\nআরও পড়ুনআরও পড়ুনবাইডেন-যুগের রাষ্ট্রদূতদের প্রত্যাহার করছে ট্রাম্প প্রশাসন\nএদিকে রাশিয়ার পররাষ্ট্রমন্ত্রী সের্গেই ল্যাভরভ ভেনেজুয়েলার পররাষ্ট্রমন্ত্রীর সঙ্গে ফোনালাপে যুক্তরাষ্ট্রের এই আচরণের তীব্র নিন্দা জানিয়েছেন। রাশিয়া মনে করে, ক্যারিবিয়ান সাগরে মার্কিন এই সামরিক তৎপরতা আন্তর্জাতিক জাহাজ চলাচলের জন্য বড় হুমকি ও তারা মাদুরো সরকারের পাশে থাকার প্রতিশ্রুতি পুনর্ব্যক্ত করেছে। একইভাবে চীনও যুক্তরাষ্ট্রের এই পদক্ষেপকে ‘আন্তর্জাতিক আইনের চরম লঙ্ঘন’ বলে অভিহিত করেছে।\nচীনের পররাষ্ট্র মন্ত্রণালয়ের মতে, ভেনেজুয়েলার স্বাধীনভাবে উন্নয়ন ও অন্য দেশের সঙ্গে ব্যবসা করার পূর্ণ অধিকার রয়েছে।\nতবে রাশিয়া ও চীনের এই হুঙ্কারকে খুব একটা গুরুত্ব দিচ্ছেন না মার্কিন পররাষ্ট্রমন্ত্রী মার্কো রুবিও। তিনি মনে করেন, ইউক্রেন যুদ্ধ নিয়ে রাশিয়া এতটাই ব্যস্ত যে ভেনেজুয়েলা ইস্যুতে তাদের শক্ত কোনো ভূমিকা নেওয়ার সুযোগ নেই।\nএই ক্রমবর্ধমান উত্তেজনা নিয়ে মঙ্গলবার (২৩ ডিসেম্বর) জাতিসংঘের নিরাপত্তা পরিষদে আলোচনার কথা রয়েছে। যুক্তরাষ্ট ইতোমধ্যে ঘোষণা দিয়েছে, তারা তাদের মাদকবিরোধী অভিযানের অংশ হিসেবে এই অঞ্চলে সামরিক উপস্থিতি আরও বাড়াবে, যা লাতিন আমেরিকার রাজনীতিতে নতুন করে সংঘাতের শঙ্কা তৈরি করছে।",
    "scraped_at": "2025-12-24T23:27:25"
  },
  {
    "url": "https://www.jugantor.com/everyday/1044108",
    "title": "২৩ ডিসেম্বর: ইতিহাসের এই দিনে আলোচিত যত ঘটনা",
    "publication_date": "2025-12-23T09:37:11+06:00",
    "keywords": "ইতিহাসে আজকের এই দিনে",
    "body": "প্রতিদিনের উল্লেখযোগ্য ঘটনাবলি কালক্রমে রূপ নেয় ইতিহাসে। মানবসভ্যতার অগ্রযাত্রায় যেসব ঘটনা গুরুত্বপূর্ণ ভূমিকা রেখেছে—ভালো-মন্দ, অর্জন-সংগ্রাম কিংবা আশীর্বাদ ও অভিশাপ—সেগুলোরই স্মারক হয়ে থাকে ইতিহাস। অতীতের সেই ঘটনাগুলো আমাদের পথ দেখায় নতুন দিগন্তের দিকে।\nআজ ২৩ ডিসেম্বর ২০২৫, মঙ্গলবার। ইতিহাসের পাতায় এই দিনটি নানা গুরুত্বপূর্ণ ও স্মরণীয় ঘটনার জন্য বিশেষ তাৎপর্য বহন করে। এক নজরে জেনে নেওয়া যাক—এই দিনে ঘটে যাওয়া উল্লেখযোগ্য ঘটনাবলি, বিশিষ্টজনদের জন্ম ও মৃত্যুদিনসহ আরও গুরুত্বপূর্ণ তথ্য।\nঘটনাবলি\n৯৩০ – পৃথিবীর প্রাচীনতম সংসদ আইনল্যান্ড সংসদের যাত্রা শুরু\n১৫৩৬ – জেনেভায় জন কেলভিনের প্রোটেস্ট্যান্ট সংস্কার আন্দোলন সূচনা\n১৭২৪ – রাশিয়া ও তুরস্কের মধ্যে চুক্তি স্বাক্ষর\n১৭৪৪ – ইংল্যান্ডের প্রধানমন্ত্রী জন কার্টারেটের পদত্যাগ\n১৭৮৩ – অ্যানাপোলিস (মেরিল্যান্ড) যুক্তরাষ্ট্রের রাজধানী ঘোষিত\n১৮৬০ – উমেশচন্দ্র চট্টোপাধ্যায়ের সম্পাদনায় সাপ্তাহিক ‘মনোহর’ প্রকাশ\n১৮৭৩ – ফরাসি বাহিনীর ভিয়েতনামের রাজধানী হ্যানয় দখল\n১৮৯০ – নেদারল্যান্ড থেকে লুক্সেমবার্গ পৃথক রাষ্ট্র হিসেবে আত্মপ্রকাশ\n১৯১৮ – রবীন্দ্রনাথ ঠাকুর বিশ্বভারতীর ভিত্তিপ্রস্তর স্থাপন\n১৯২২ – কবি কাজী নজরুল ইসলাম গ্রেফতার, তাঁর বই নিষিদ্ধ ঘোষণা\n১৯৩৬ – লাইফ ম্যাগাজিনের প্রথম সংখ্যা প্রকাশ\n১৯৪৯ – মওলানা ভাসানীর নেতৃত্বে আওয়ামী মুসলিম লীগ প্রতিষ্ঠা\n১৯৯৬ – শেখ হাসিনা প্রথমবার প্রধানমন্ত্রী হিসেবে শপথ গ্রহণ\n১৯৯৮ – বাংলাদেশের সর্ববৃহৎ যমুনা সেতুর উদ্বোধন\nজন্ম\n৪৭ – কায়েসারিওন, মিশরের রাজা\n১৮০৪ – ফ্র্যাংকলিন পিয়ার্স, যুক্তরাষ্ট্রের ১৪তম প্রেসিডেন্ট\n১৮৮৯ – আনা আখমাতোভা, রুশ কবি\n১৯১২ – অ্যালান টুরিং, প্রখ্যাত গণিতবিদ ও ক্রিপ্টোবিশেষজ্ঞ\n১৯৫২ – মুহাম্মদ জাফর ইকবাল, লেখক ও শিক্ষাবিদ\n১৯৭৬ – প্যাট্রিক ভিয়েরা, ফরাসি ফুটবলার\nমৃত্যু\n৭৯ – ভেস্পাসিয়ান, রোমান সম্রাট\n১৮৩৪ – টমাস ম্যালথাস, ইংরেজ অর্থনীতিবিদ\n১৯৯০ – রোয়াল্ড ডাল, বিশ্বখ্যাত সাহিত্যিক\n২০০৪ – পি ভি নরসিমা রাও, ভারতের সাবেক প্রধানমন্ত্রী\n২০২৪ – শ্যাম বেনেগল, ভারতীয় চলচ্চিত্র পরিচালক\nঅন্যান্য\nআন্তর্জাতিক দায়মুক্তি অবসান দিবস",
    "scraped_at": "2025-12-24T23:27:26"
  },
  {
    "url": "https://www.jugantor.com/international/1044107",
    "title": "সিরিয়ায় সেনাবাহিনী ও এসডিএফের মধ্যে সংঘর্ষ, হতাহত ১৩",
    "publication_date": "2025-12-23T09:05:40+06:00",
    "keywords": "সিরিয়া",
    "body": "সিরিয়ার আলেপ্পো শহরে সিরীয় সেনাবাহিনী ও কুর্দি নেতৃত্বাধীন সিরিয়ান ডেমোক্রেটিক ফোর্সেসের (এসডিএফ) মধ্যে সংঘর্ষে অন্তত দুজন নিহত হয়েছেন। এই ঘটনায় আহত হয়েছেন ১১ জন।\nসোমবার (২২ ডিসেম্বর) শেইখান ও লায়রমুন গোলচত্বর এলাকায় এ সংঘর্ষ হয় বলে আলজাজিরাকে জানিয়েছে এক মেডিকেল সূত্র।\nসিরিয়ার রাষ্ট্রীয় বার্তা সংস্থা সানা জানায়, সংঘর্ষের সময় গোলাগুলির মধ্যে বহু পরিবার ও স্থানীয় শ্রমিক এলাকা ছেড়ে পালিয়ে যায়। আলজাজিরার দামেস্ক প্রতিনিধি আয়মান ওঘান্না জানান, সংঘর্ষের সময় ভারি মেশিনগান ও মর্টার শেলের ব্যবহার হয়েছে এবং অনেক পরিবার বাস্তুচ্যুত হয়েছে। সিরিয়ান সিভিল ডিফেন্সের মতে, এসডিএফের গুলিতে তাদের দুজন উদ্ধারকর্মী আহত হন। পাশাপাশি শেইখান গোলচত্বরে এসডিএফের গুলিতে আহত হয়েছেন দুই শিশুও।\nএসডিএফকে ‘বিশ্বাসঘাতক’ বলে উল্লেখ করে সিরিয়ার স্বরাষ্ট্র মন্ত্রণালয় বলেছে, সিরিয়ার দুজন নিরাপত্তা সদস্য আহত হয়েছেন, যাদের মধ্যে একজন সেনা সদস্য।\nবিবৃতিতে বলা হয়, আলেপ্পোর শেখ মাকসুদ ও আশরাফিয়াহ এলাকায় মোতায়েনকৃত যৌথ চেকপোস্টে দায়িত্ব পালনরত অভ্যন্তরীণ নিরাপত্তা বাহিনীর ওপর হামলা চালায় এসডিএফ বাহিনী। তবে এসডিএফ বেসামরিক এলাকায় হামলার অভিযোগ অস্বীকার করে সরকারের সঙ্গে সংশ্লিষ্ট গোষ্ঠীগুলোকেই দায়ী করেছে।\nঘণ্টাব্যাপী সংঘর্ষের পর সোমবার গভীর রাতে উভয় পক্ষ গোলাবর্ষণ বন্ধে সম্মত হয়। সানা জানায়, প্রতিরক্ষা মন্ত্রণালয়ের বরাতে সিরীয় সেনাবাহিনীর জেনারেল স্টাফ হামলা বন্ধের নির্দেশ দেয়। একই সঙ্গে এসডিএফও জানায়, তাদের বাহিনীকে পালটা জবাব বন্ধের নির্দেশ দেওয়া হয়েছে।\nএ সংঘর্ষ এমন এক সময়, যখন তুরস্কের পররাষ্ট্রমন্ত্রী হাকান ফিদান দামেস্ক সফরে সিরীয় কর্মকর্তাদের সঙ্গে এসডিএফকে নতুন সিরীয় সেনাবাহিনীতে একীভূত করার বিষয়ে আলোচনা করছিলেন। গত মার্চে প্রেসিডেন্ট আহমেদ আল-শারা এসডিএফকে রাষ্ট্রীয় প্রতিষ্ঠানে অন্তর্ভুক্ত করার একটি চুক্তিতে স্বাক্ষর করলেও বাস্তবায়ন প্রক্রিয়া এখনো অগ্রগতি পায়নি।\nআলজাজিরার প্রতিবেদনে বলা হয়, সিরিয়া ও তুরস্কের উচ্চপর্যায়ের এই বৈঠকই সোমবারের সংঘর্ষের ‘অনুঘটক’ ছিল। এর আগে দামেস্ক প্রস্তাব দিয়েছিল, প্রায় ৫০ হাজার এসডিএফ যোদ্ধাকে তিনটি ডিভিশনে একীভূত করা হবে, তবে তুরস্ক এ প্রস্তাবের বিরোধিতা করে এসডিএফের বিদ্যমান কমান্ড কাঠামো ভেঙে দেওয়ার দাবি জানায়।\n২০১৫ সাল থেকে যুক্তরাষ্ট্র-সমর্থিত এসডিএফ সিরিয়ার উত্তর-পূর্বাঞ্চলের বিস্তীর্ণ এলাকা নিয়ন্ত্রণ করে আসছে। বিশ্লেষকদের মতে, এসডিএফকে সিরীয় বাহিনীতে একীভূত করার প্রশ্নটি বর্তমানে সিরিয়ার জাতীয় ঐক্যের জন্য সবচেয়ে স্পর্শকাতর ইস্যুগুলোর একটি। তুরস্ক এসডিএফকে কুর্দিস্তান ওয়ার্কার্স পার্টি (পিকেকে)-এর সঙ্গে সংশ্লিষ্ট একটি ‘সন্ত্রাসী সংগঠন’ হিসেবেও বিবেচনা করে।",
    "scraped_at": "2025-12-24T23:27:27"
  },
  {
    "url": "https://www.jugantor.com/national/1044106",
    "title": "বিভাগীয় কমিশনার, ডিসি ও এসপিদের সঙ্গে ইসির বৈঠক আজ",
    "publication_date": "2025-12-23T08:40:16+06:00",
    "keywords": "ত্রয়োদশ সংসদ নির্বাচন,ইসি,ডিসি",
    "body": "আসন্ন ত্রয়োদশ জাতীয় সংসদ নির্বাচনকে সামনে রেখে নির্বাচন ব্যবস্থাপনা সংক্রান্ত বিষয়ে বিভাগীয় কমিশনার, পুলিশ কমিশনার, জেলা প্রশাসক (ডিসি), পুলিশ সুপার (এসপি)-সহ মাঠ প্রশাসন ও আইনশৃঙ্খলা বাহিনীর ঊর্ধ্বতন কর্মকর্তাদের আজ ব্রিফিং করবে নির্বাচন কমিশন (ইসি)।\nসোমবার (২২ ডিসেম্বর) নির্বাচন কমিশন সচিবালয়ের উপসচিব (নির্বাচন পরিচালনা-২ অধিশাখা) মোহাম্মদ মনির হোসেন স্বাক্ষরিত এক বিজ্ঞপ্তিতে এ তথ্য জানানো হয়।\nএতে বলা হয়, আসন্ন ত্রয়োদশ জাতীয় সংসদ নির্বাচন উপলক্ষে বিভাগীয় কমিশনার, পুলিশ কমিশনার, উপমহাপুলিশ পরিদর্শক, আঞ্চলিক নির্বাচন কর্মকর্তা, জেলা প্রশাসক, পুলিশ সুপার এবং সিনিয়র জেলা ও জেলা নির্বাচন কর্মকর্তাদের অংশগ্রহণে অনুষ্ঠিতব্য নির্বাচন ব্যবস্থাপনা বিষয়ক ব্রিফিং মঙ্গলবার (২৩ ডিসেম্বর) সকাল ১০টায় অনুষ্ঠিত হবে।\nব্রিফিংটি নির্বাচন কমিশন সচিবালয়ের অডিটরিয়ামে (বেইজমেন্ট-২) অনুষ্ঠিত হবে।\nনির্বাচন কমিশন সচিবালয়ের সিনিয়র সচিবের সভাপতিত্বে আয়োজিত এ ব্রিফিংয়ে প্রধান অতিথি হিসেবে উপস্থিত থাকবেন- প্রধান নির্বাচন কমিশনার। এছাড়া নির্বাচন কমিশনারগণ বিশেষ অতিথি হিসেবে উপস্থিত থাকবেন।\nএ ব্রিফিংয়ে আমন্ত্রিত অতিথি হিসেবে উপস্থিত থাকবেন- মন্ত্রিপরিষদ সচিব, প্রধান উপদেষ্টার মুখ্য সচিব, স্বরাষ্ট্র মন্ত্রণালয়ের সিনিয়র সচিব, জনপ্রশাসন মন্ত্রণালয়ের সিনিয়র সচিব এবং মহাপুলিশ পরিদর্শক (আইজিপি)।\nইসি সূত্র জানায়, নির্বাচনের সার্বিক প্রস্তুতি, আইনশৃঙ্খলা পরিস্থিতি, প্রশাসনিক সমন্বয়, ভোটকেন্দ্রের নিরাপত্তা এবং অবাধ, সুষ্ঠু ও শান্তিপূর্ণ নির্বাচন নিশ্চিত করতে মাঠ প্রশাসন ও আইনশৃঙ্খলা বাহিনীর করণীয় বিষয়ে এ ব্রিফিংয়ে বিস্তারিত নির্দেশনা দেওয়া হবে।",
    "scraped_at": "2025-12-24T23:27:28"
  },
  {
    "url": "https://www.jugantor.com/capital/1044105",
    "title": "বাবুবাজারের ১৪ তলা ভবনে আগুন",
    "publication_date": "2025-12-23T08:19:27+06:00",
    "keywords": "রাজধানীর খবর",
    "body": "রাজধানীর পুরান ঢাকার আরমানিটোলা এলাকায় একটি বহুতল ভবনে অগ্নিকাণ্ডের ঘটনা ঘটেছে। মঙ্গলবার (২৩ ডিসেম্বর) ভোরে বাবুবাজারের হাজী টাওয়ার নামের ১৪ তলা ভবনের ছয়তলায় আগুন লাগে।\nফায়ার সার্ভিস সূত্র জানায়, ভোর ৬টা ৪০ মিনিটে আগুনের সংবাদ পেয়ে মাত্র ৫ মিনিটের মধ্যেই ঘটনাস্থলে পৌঁছায় তাদের ইউনিটগুলো। আগুন নিয়ন্ত্রণে কাজ করে মোট ৯টি ইউনিট। এর মধ্যে সদরঘাট ফায়ার স্টেশনের ২টি, সিদ্দিকবাজারের ৫টি এবং সূত্রাপুর ফায়ার স্টেশনের ২টি ইউনিট আগুন নেভাতে অংশ নিচ্ছে।\nপরে ৭টা ২০ মিনিটের দিকে আগুন নিয়ন্ত্রণে আসে। তাৎক্ষণিকভাবে আগুন লাগার কারণ ও ক্ষতির পরিমাণ জানা যায়নি। এ ঘটনায় ফায়ার সার্ভিসের তরফ থেকে এখনো হতাহতের কোনো তথ্য পাওয়া যায়নি।\nএ ঘটনায় সদরঘাট ফায়ার স্টেশনের দুটি, সিদ্দিকবাজার ফায়ার স্টেশনের ৫টি ও সূত্রাপুর ফায়ার স্টেশনের ২টিসহ মোট ৯ টি ইউনিট কাজ করছে জানিয়ে বিজ্ঞপ্তিতে আরও বলা হয়, সকাল ৭টা ২০ মিনিটে আগুন নিয়ন্ত্রণে এসেছে।",
    "scraped_at": "2025-12-24T23:27:29"
  },
  {
    "url": "https://www.jugantor.com/capital/1044104",
    "title": "ঢাকায় মাঝারি কুয়াশার আভাস, কমবে তাপমাত্রা",
    "publication_date": "2025-12-23T07:50:50+06:00",
    "keywords": "রাজধানীর খবর",
    "body": "রাজধানী ঢাকা ও আশপাশের এলাকায় আগামী কয়েক ঘণ্টা হালকা থেকে মাঝারি কুয়াশা দেখা দিতে পারে। একই সঙ্গে দিনের তাপমাত্রা সামান্য কমতে পারে। সেই সঙ্গে উত্তর ও উত্তর-পশ্চিম দিক থেকে হালকা বাতাস প্রবাহিত হওয়ায় শীতের অনুভূতি আরও বাড়তে পারে বলে জানিয়েছে আবহাওয়া অধিদপ্তর।\nমঙ্গলবার (২৩ ডিসেম্বর) সকাল ৭টা থেকে পরবর্তী ৬ ঘণ্টার জন্য দেওয়া পূর্বাভাসে এসব কথা বলা হয়েছে।\nএতে বলা হয়েছে, দুপুর পর্যন্ত আকাশ আংশিক মেঘলা থাকতে পারে। একইসঙ্গে আবহাওয়া শুষ্ক থাকার সম্ভাবনা রয়েছে। এ সময় হালকা থেকে মাঝারি কুয়াশা দেখা দিতে পারে। একইসঙ্গে উত্তর অথবা উত্তর-পশ্চিম দিক থেকে ঘণ্টায় ৫ থেকে ১০ কিলোমিটার বেগে বাতাস প্রবাহিত হতে পারে। এতে দিনের তাপমাত্রা সামান্য হ্রাস পাওয়ার সম্ভাবনা রয়েছে।\nআবহাওয়া অধিদপ্তরের তথ্য অনুযায়ী, আজ সকাল ৬টায় ঢাকায় তাপমাত্রা রেকর্ড করা হয়েছে ১৬ দশমিক ৬ ডিগ্রি সেলসিয়াস এবং এ সময় বাতাসে আর্দ্রতার পরিমাণ ছিল ৮৯ শতাংশ। আজকের সর্বনিম্ন তাপমাত্রা ১৬ দশমিক ৫ ডিগ্রি সেলসিয়াস। গতকাল ঢাকায় সর্বোচ্চ তাপমাত্রা ছিল ২৭ দশমিক ৫ ডিগ্রি সেলসিয়াস। গত ২৪ ঘণ্টায় ঢাকায় কোনো বৃষ্টিপাত রেকর্ড করা হয়নি।\nএছাড়া আজ ঢাকায় সূর্যাস্ত হবে সন্ধ্যা ৫টা ১৭ মিনিটে। আগামীকাল সূর্যোদয় হবে ভোর ৬টা ৩৮ মিনিটে।\nঅন্যদিকে, সোমবার রাতে আবহাওয়া অধিদপ্তর থেকে প্রকাশিত সারা দেশের সম্ভাব্য পূর্বাভাসে জানানো হয়েছে, আজ অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে। একইসঙ্গে দিনের তাপমাত্রা সামান্য কমতে পারে।",
    "scraped_at": "2025-12-24T23:27:31"
  },
  {
    "url": "https://www.jugantor.com/international/1044103",
    "title": "মঙ্গোলিয়া সীমান্তে শতাধিক ব্যালিস্টিক ক্ষেপণাস্ত্র মোতায়েন করেছে চীন!",
    "publication_date": "2025-12-23T07:34:11+06:00",
    "keywords": "চীন,পেন্টাগন",
    "body": "চীনের সামরিক সক্ষমতা ও পারমাণবিক অস্ত্রভাণ্ডার দ্রুত সম্প্রসারণ নিয়ে যুক্তরাষ্ট্রের প্রতিরক্ষা দপ্তর পেন্টাগনের এক খসড়া প্রতিবেদনে উঠে এসেছে চাঞ্চল্যকর তথ্য।\nপ্রতিবেদনে দাবি করা হয়েছে, চীন তিনটি ‘সাইলো ফিল্ডে’ (সাধারণত কৃষিক্ষেত্রে বা শিল্পে বাল্ক বা প্রচুর পরিমাণে শস্য, খাদ্যদ্রব্য, সিমেন্ট, কয়লা ইত্যাদি সংরক্ষণের জন্য ব্যবহৃত বিশাল কাঠামো বা ট্যাঙ্কগুলোকে বোঝানো হয়) ১০০টিরও বেশি আন্তঃমহাদেশীয় ব্যালিস্টিক ক্ষেপণাস্ত্র (আইসিবিএম) মোতায়েন করেছে বলে ধারণা করা হচ্ছে।\nপেন্টাগনের প্রতিবেদন অনুযায়ী, চীন বর্তমানে বিশ্বের অন্য যে কোনো পারমাণবিক শক্তিধর দেশের তুলনায় দ্রুতগতিতে তার অস্ত্রভাণ্ডার সম্প্রসারণ ও আধুনিকায়ন করছে। তবে এ ধরনের প্রতিবেদনকে ‘চীনকে কলঙ্কিত ও আন্তর্জাতিক সম্প্রদায়কে বিভ্রান্ত করার অপচেষ্টা’ বলে অভিহিত করেছে বেইজিং।\nগত মাসে যুক্তরাষ্ট্রের প্রেসিডেন্ট ডোনাল্ড ট্রাম্প বলেছিলেন, তিনি চীন ও রাশিয়ার সঙ্গে নিরস্ত্রীকরণ বিষয়ে একটি পরিকল্পনা নিয়ে কাজ করতে পারেন। কিন্তু পেন্টাগনের খসড়া প্রতিবেদনে বলা হয়েছে, বেইজিং এ ধরনের উদ্যোগে আগ্রহী বলে কোনো ইঙ্গিত পাওয়া যায়নি।\nপ্রতিবেদনে উল্লেখ করা হয়, ‘অস্ত্র নিয়ন্ত্রণ বা আরও বিস্তৃত আলোচনা নিয়ে বেইজিংয়ের কোনো আগ্রহ আমরা দেখতে পাচ্ছি না।’\nপ্রতিবেদনে বিশেষভাবে বলা হয়েছে, চীন মঙ্গোলিয়া সীমান্তসংলগ্ন এলাকায় অবস্থিত সাইলো ফিল্ডগুলোতে ১০০টিরও বেশি সলিড-ফুয়েল ডিএফ-৩১ আইসিবিএম মোতায়েন করেছে বলে ধারণা করা হচ্ছে। পেন্টাগন আগে এসব সাইলো ফিল্ডের অস্তিত্বের কথা জানিয়েছিল, তবে সেখানে কতগুলো ক্ষেপণাস্ত্র রয়েছে সে বিষয়ে এবারই প্রথম সংখ্যা উল্লেখ করা হলো।\nতবে, এই প্রতিবেদনে নতুন করে মোতায়েন করা ক্ষেপণাস্ত্রগুলোর সম্ভাব্য লক্ষ্যবস্তু সম্পর্কে কিছু জানানো হয়নি। এতে বলা হয়েছে, ২০২৪ সালে চীনের পারমাণবিক ওয়ারহেডের সংখ্যা ছিল প্রায় ৬০০-এর কিছু বেশি, যা আগের বছরগুলোর তুলনায় উৎপাদনের গতি কিছুটা কমার ইঙ্গিত দেয়।\nতবে প্রতিবেদনে আরও বলা হয়েছে, চীনের পারমাণবিক সম্প্রসারণ অব্যাহত রয়েছে এবং ২০৩০ সালের মধ্যে দেশটি এক হাজারের বেশি ওয়ারহেডের মালিক হতে পারে।\nচীন দাবি করে আসছে, তারা আত্মরক্ষামূলক পারমাণবিক কৌশল অনুসরণ করে এবং ‘নো ফার্স্ট ইউজ’ নীতি মেনে চলে।\nপেন্টাগনের এই প্রতিবেদনে তাইওয়ান ইস্যুতেও উদ্বেগ প্রকাশ করা হয়েছে। এতে বলা হয়, চীন ২০২৭ সালের শেষ নাগাদ তাইওয়ানকে কেন্দ্র করে একটি যুদ্ধে জয়ী হওয়ার সক্ষমতা অর্জনের লক্ষ্য নিয়ে এগোচ্ছে।\nসূত্র: রয়টার্স",
    "scraped_at": "2025-12-24T23:27:32"
  },
  {
    "url": "https://www.jugantor.com/sports/1044080",
    "title": "বিশ্বকাপের ৬ মাস আগে অস্ত্রোপচার করালেন নেইমার",
    "publication_date": "2025-12-23T05:51:03+06:00",
    "keywords": "নেইমার, নেইমার চোট, নেইমার অস্ত্রোপচার, সান্তোস, ব্রাজিল ফুটবল, ২০২৬ বিশ্বকাপ, কার্লো আনচেলত্তি",
    "body": "২০২৬ বিশ্বকাপের আর বাকি ৬ মাস। ঠিক এই সময় অস্ত্রোপচার করিয়েছেন ব্রাজিলিয়ান তারকা নেইমার। তার বাঁ হাঁটুর অস্ত্রোপচার সফলভাবে সম্পন্ন হয়েছে। তার ক্লাব সান্তোস সোমবার বিষয়টি নিশ্চিত করেছে। অস্ত্রোপচারের মাধ্যমে হাঁটুর ক্ষতিগ্রস্ত মেনিস্কাস ঠিক করা হয়েছে।\n৩৩ বছর বয়সী নেইমারের জন্য মৌসুমটি ছিল কঠিন। চোট নিয়েই তিনি খেলেছিলেন। দলের অবনমন ঠেকাতে মাঠে নামতে হয়েছিল তাকে। ব্রাজিলের শীর্ষ লিগে সান্তোসকে টিকিয়ে রাখতে তার ভূমিকা ছিল গুরুত্বপূর্ণ।\nব্রাজিল জাতীয় দলের চিকিৎসক রদ্রিগো লাসমার এই আর্থ্রোস্কোপিক অস্ত্রোপচারটি করেন। এর আগেও তিনি নেইমারের পায়ের হাড় ভাঙা এবং ২০২৩ সালের অক্টোবরে উরুগুয়ের বিপক্ষে ম্যাচে হওয়া এসিএল চোটের অস্ত্রোপচার করেছিলেন।\nচিকিৎসকদের মতে, নেইমারের সেরে উঠতে প্রায় এক মাস সময় লাগবে। চলতি বছরের শেষেই সান্তোসের সঙ্গে তার চুক্তির মেয়াদ শেষ হচ্ছে। নতুন চুক্তি নিয়ে ক্লাবের সঙ্গে আলোচনা চলছে।\nবার্সেলোনা ও প্যারিস সেইন্ট জার্মেইঁর সাবেক এই ফরোয়ার্ড দুই বছরের বেশি সময় ধরে ব্রাজিল জাতীয় দলের হয়ে খেলেননি। তবে ২০২৬ বিশ্বকাপে কোচ কার্লো আনচেলত্তির পরিকল্পনায় থাকতে চান তিনি। সে লক্ষ্যেই পুরোপুরি ফিট হয়ে ফেরার চেষ্টা করছেন নেইমার।",
    "scraped_at": "2025-12-24T23:27:33"
  },
  {
    "url": "https://www.jugantor.com/capital/1044002",
    "title": "ঢামেকে তরুণীর মরদেহ রেখে পালাল স্বামী পরিচয়ধারী ব্যক্তি",
    "publication_date": "2025-12-23T03:27:32+06:00",
    "keywords": "ঢাকা মেডিকেল কলেজ হাসপাতাল",
    "body": "ঢাকা মেডিকেল কলেজ হাসপাতালের (ঢামেক) জরুরি বিভাগে এক তরুণীর মরদেহ রেখে পালিয়ে গেছেন স্বামী পরিচয়ধারী এক ব্যক্তি। সোমবার সন্ধ্যায় এ ঘটনা ঘটেছে। নিহত তরুণীর বয়স আনুমানিক ২০ বছর বলে জানিয়েছে পুলিশ।\nঢামেক জরুরি বিভাগের বেসরকারি ট্রলিম্যান মো. হাসান জানান, সোমবার সন্ধ্যা সাড়ে ৬টার দিকে সিএনজিচালিত অটোরিকশাযোগে এক ব্যক্তি ওই তরুণীকে হাসপাতালে নিয়ে আসেন। পরে তাকে একটি ট্রলিতে তুলে জরুরি বিভাগের ভেতরে নেওয়ার সময় নিজেকে ওই তরুণীর স্বামী পরিচয় দিয়ে তিনি বলেন, তার একজন পরিচিত আসছেন—তিনি এলে রোগীকে ভেতরে নেওয়া হবে।\nএরপর প্রায় দুই ঘণ্টা ধরে জরুরি বিভাগের বাইরে ট্রলিতেই তরুণীকে রেখে অপেক্ষা করতে থাকেন ওই ব্যক্তি। এ সময় তিনি বারবার ভেতরে নেওয়ার কথা বললেও নানা অজুহাতে সময়ক্ষেপণ করেন।\nরাত সোয়া ৮টার দিকে কৌশলে ওই তরুণীর নিথর দেহ ট্রলিতেই রেখে ঘটনাস্থল থেকে পালিয়ে যান স্বামী পরিচয়ধারী ওই ব্যক্তি। পরে জরুরি বিভাগের চিকিৎসকেরা ওই তরুণীকে পরীক্ষা-নিরীক্ষা করে মৃত ঘোষণা করেন।\nঢাকা মেডিকেল কলেজ হাসপাতাল পুলিশ ক্যাম্পের ইনচার্জ (পরিদর্শক) মো. ফারুক জানান, নিহত তরুণীর থুতনিতে কালচে দাগ রয়েছে। মরদেহটি ময়নাতদন্তের জন্য হাসপাতালের মর্গে রাখা হয়েছে।\nতিনি আরও জানান, যে ব্যক্তি তরুণীকে হাসপাতালে নিয়ে এসেছিলেন, তিনি কৌশলে পালিয়ে গেছেন। বিষয়টি সংশ্লিষ্ট থানাকে অবহিত করা হয়েছে এবং ঘটনার তদন্ত চলছে। তরুণীর পরিচয় ও মৃত্যুর প্রকৃত কারণ জানার চেষ্টা করছে পুলিশ।",
    "scraped_at": "2025-12-24T23:27:34"
  },
  {
    "url": "https://www.jugantor.com/capital/1044001",
    "title": "চকবাজারে মেস রুম থেকে যুবকের ঝুলন্ত মরদেহ উদ্ধার",
    "publication_date": "2025-12-23T03:24:35+06:00",
    "keywords": "রাজধানীর খবর",
    "body": "রাজধানীর চকবাজারের আজগর আলী লেনের একটি মেস রুম থেকে মো. হৃদয় (২৩) নামের এক যুবকের ঝুলন্ত মরদেহ উদ্ধার করেছে পুলিশ। সোমবার (২২ ডিসেম্বর) বেলা আড়াইটার দিকে অচেতন অবস্থায় তাকে ঢাকা মেডিকেল কলেজ (ঢামেক) হাসপাতালে নেওয়া হলে জরুরি বিভাগের কর্তব্যরত চিকিৎসক মৃত ঘোষণা করেন।\nনিহত হৃদয় চাঁদপুর সদর উপজেলার তরপুরচর গ্রামের মজিব ব্যাপারীর ছেলে। তিনি বর্তমানে চকবাজারের আজগর আলী লেনের একটি বাসার চতুর্থ তলায় একটি মেসে ভাড়া থাকতেন। স্বজনদের ভাষ্য অনুযায়ী, হৃদয় চকবাজার এলাকার একটি কসমেটিকসের দোকানে কর্মচারী হিসেবে কাজ করতেন।\nনিহতের চাচা মো. অন্তর জানান, তিনি ও হৃদয় একই কসমেটিকসের দোকানে চাকরি করতেন। সোমবার সকালে দোকানে এসে হৃদয় জানান, তার শরীর ভালো লাগছে না। সে দুই-তিন ঘণ্টা বিশ্রাম নিয়ে আবার দোকানে আসবে বলে জানায়।\nএরপর হৃদয় মেস রুমে গিয়ে দরজা বন্ধ করে ঘুমিয়ে পড়েন। দুপুরে খাবার খাওয়ার সময় তারা মেস রুমে গিয়ে হৃদয়ের কোনো সাড়াশব্দ না পেয়ে দরজার ফাঁক দিয়ে তাকিয়ে দেখেন—হৃদয় গলায় গামছা পেঁচিয়ে ফ্যানের সঙ্গে ঝুলে আছেন।\nপরে বিষয়টি স্থানীয় থানা পুলিশকে জানানো হলে পুলিশ ঘটনাস্থলে এসে দরজা ভেঙে হৃদয়ের অচেতন দেহ উদ্ধার করে এবং দ্রুত হাসপাতালে নেওয়ার নির্দেশ দেয়। এরপর স্বজনরা তাকে ঢাকা মেডিকেল কলেজ হাসপাতালে নিয়ে গেলে চিকিৎসক জানান, হৃদয় আর বেঁচে নেই।\nনিহতের চাচা আরও জানান, কী কারণে হৃদয় এমন ঘটনা ঘটিয়েছে, সে বিষয়ে পরিবার কিছুই জানে না। দুই ভাই ও দুই বোনের মধ্যে হৃদয় ছিলেন দ্বিতীয়। পরিবারের অন্য সদস্যরা গ্রামের বাড়িতেই থাকেন।\nঢাকা মেডিকেল কলেজ হাসপাতাল পুলিশ ক্যাম্পের ইনচার্জ পরিদর্শক মো. ফারুক চিকিৎসকের বরাত দিয়ে যুবকের মৃত্যুর বিষয়টি নিশ্চিত করেন। তিনি জানান, মরদেহ হাসপাতালের মর্গে রাখা হয়েছে এবং বিষয়টি সংশ্লিষ্ট থানা পুলিশকে অবহিত করা হয়েছে।",
    "scraped_at": "2025-12-24T23:27:35"
  },
  {
    "url": "https://www.jugantor.com/politics/1043973",
    "title": "গণমাধ্যমের ওপর হামলা মানে গণতন্ত্রের ওপরে হামলা: সাকি",
    "publication_date": "2025-12-23T01:42:39+06:00",
    "keywords": "জোনায়েদ সাকি,গণসংহতি আন্দোলন,ওসমান হাদি",
    "body": "গণসংহতি আন্দোলনের (জিএসএ) প্রধান সমন্বয়ক জোনায়েদ সাকি বলেছেন, গণমাধ্যমের ওপর হামলা মানে গণতন্ত্রের ওপর হামলা। সোমবার (২২ ডিসেম্বর) রাজধানীর জাতীয় প্রেস ক্লাবের সামনে গণসংহতি আন্দোলনের উদ্যোগে আয়োজিত প্রতিবাদ সমাবেশে তিনি এ কথা বলেন।\nজোনায়েদ সাকি বলেন, ‘জুলাই গণঅভ্যুত্থানের রায় ছিল বাংলাদেশ একটি গণতান্ত্রিক রাষ্ট্র হবে। এখানে রাজনৈতিক দলগুলোর মধ্যে মতপার্থক্য থাকবে। কিন্তু কোন জবরদস্তি কায়েম করা চলবে না। গণমাধ্যমের ওপর হামলা মানে গণতন্ত্রের ওপরে হামলা। আর একটি রাষ্ট্র যে গণতন্ত্রের ওপর দাঁড়িয়ে আছে, তার ওপর হামলা।’\nতিনি বলেন, ‘ওসমান হাদিকে হত্যা করা হয়েছে এবং তার শাহাদাতের মধ্যে দিয়ে মানুষের মধ্যে শোক এবং ক্ষোভের জন্ম হয়েছে। আজকে বাংলাদেশের মানুষ ওসমান হাদির হত্যার বিচার চায়। মানুষ ক্ষুব্ধ এবং এই ক্ষোভকে কাজে লাগিয়ে একদল গোষ্ঠী তাদের নিজস্ব রাজনৈতিক লক্ষ্য পতিত ফ্যাসিস্টদের দেখিয়ে, গণতন্ত্রের পথে না হেঁটে, তারা নিজেরা আরেকটা ফ্যাসিবাদী গোষ্ঠী হয়ে উঠতে চায়। তারা নিজেরা আরেকটি মতাদর্শ জবরদস্তি কায়দায় চাপিয়ে দেওয়ার রাজনৈতিক শক্তি হয়ে উঠতে চায়। এজন্য তারা বিশেষ লক্ষ্য নিয়ে সংবাদ মাধ্যমও সাংস্কৃতিক সংগঠনে হামলা করছে। তারা রাতের বেলায় ঘোষণা দিয়ে পত্রিকা অফিস পুড়িয়ে দিচ্ছে। আমরা দেখলাম সরকার সেক্ষেত্রেও রহস্যজনকভাবে নিরব। সরকারের কোন কোন উপদেষ্টা সেখানে গিয়েছেন এবং কি দায়িত্ব পালন করেছেন? সেই জবাবদিহি সরকারকে করতে হবে। যারা ভয়ের রাজত্ব কায়েম করতে চায়, সরকার কি সেটাকে পৃষ্ঠপোষকতা দিচ্ছে?’\nতিনি বলেন, ‘নির্বাচন বানচালের জন্য যারা তৎপর হয়ে উঠেছে, সরকারকে তাদের বিচার করতে হবে। যারা প্রথম আলো-ডেইলি স্টারসহ বিভিন্ন সাংস্কৃতিক সংগঠনের ওপর হামলা করেছে, তাদেরকেও বিচারের আওতায় আনতে হবে।’\nতিনি আরও বলেন, ‘ওসমান হাদির ওপর হামলাকারীদের সুনির্দিষ্ট তথ্য সরকার দিতে পারছেন না। আজকে এ পরিস্থিতি যদি অব্যাহত থাকে, তাহলে পতিত ফ্যাসিস্টরা বাংলাদেশের মানুষের মধ্যে আবারও ভয় ধরিয়ে, সামনে আমাদের গণতান্ত্রিক উত্তরণের কাজকে ধ্বংস করে দিতে পারে। তারা নির্বাচন বানচাল করতে চায়। এটা অত্যন্ত পরিষ্কার ঘোষণা এবং ওসমান হাদিকে হত্যা করে তারা আরো অনেককে হুমকি দিয়ে এবং এই ধরনের হামলা চালিয়ে এমন একটা ভীতিকর অবস্থা সৃষ্টি করতে চায়, যাতে এখানে নির্বাচনের কোনো পরিবেশ না থাকে।’\nগণতন্ত্র মঞ্চের এই নেতা বলেন, ‘কে কখন গুলিবিদ্ধ ও হামলার শিকার হবেন, কিন্তু সরকার নিরাপত্তা দিতে পারছে না। পতিত ফ্যাসিস্টরা বাংলাদেশের মধ্যে একটা অরাজকতা সৃষ্টি করতে চায়। নির্বাচন বানচাল করে অনিশ্চয়তার দিকে ঠেলতে চায়। তারা বাংলাদেশের মানুষের মধ্যে প্রমাণ করতে চায় যে, তারা না থাকলে দেশ অরাজক হয়ে যায়। বাংলাদেশে এখন এটাই তাদের লক্ষ্য। তারা এখনো দেশকে ধ্বংস করা থেকে সরে আসেনি। তারা এদেশকে আবারো চূড়ান্ত বিপর্যয়ের দিকে নিয়ে যেতে চায়। পতিত ফ্যাসিস্টরা বসে নেই, তারা বাংলাদেশের অভ্যুত্থানকে ধ্বংস করতে চায়।’\nসাকি আরও বলেন, ‘বাংলাদেশের মানুষ আওয়ামী লীগের জাতিবাদী ফ্যাসিবাদ গ্রহণ করেনি। কোন একটি শক্তি যদি আজকে ধর্মবাদী ফ্যাসিবাদ কায়েম করতে চায়, মানুষ সেটাকেও গ্রহণ করবে না। বাংলাদেশ পরিষ্কারভাবে গণতন্ত্রের পথে যাবে— এটাই অভ্যুত্থানের শত শহীদের রক্তের ঋণ। সরকারকে বলতে চাই— ওসমান হাদিকে যারা হত্যা করেছে, তাদেরকে অবশ্যই গ্রেফতার করে বিচার করতে হবে। সমস্ত জুলাইয়ে যত হত্যা হয়েছে সবগুলোর বিচার করতে হবে। আপনারা (সরকার) বিচারের কাজকে যদি এগিয়ে নিতে না পারেন, ওসমান হাদির হত্যাকারীদেরকে যদি গ্রেফতার করতে না পারেন, তাহলে জবাবদিহি আপনাদেরও করতে হবে।’",
    "scraped_at": "2025-12-24T23:27:36"
  },
  {
    "url": "https://www.jugantor.com/international/1043967",
    "title": "থাইল্যান্ড–কম্বোডিয়া সংঘাত নিরসনে কুয়ালালামপুরে আসিয়ানের বিশেষ বৈঠক",
    "publication_date": "2025-12-23T01:38:12+06:00",
    "keywords": "মালয়েশিয়া,আসিয়ান,থাইল্যান্ড,কম্বোডিয়া",
    "body": "মালয়েশিয়া বলেছে, থাইল্যান্ড ও কম্বোডিয়ার মধ্যে চলমান সীমান্ত সংঘাত নিরসনে আসিয়ানকে প্রয়োজনীয় সব উদ্যোগ নিতে হবে। সোমবার কুয়ালালামপুরে আসিয়ানভুক্ত দেশগুলোর পররাষ্ট্রমন্ত্রীদের বিশেষ বৈঠক চলাকালে এ আহ্বান জানানো হয়।\nবৈঠকে জানানো হয়, চলতি মাসের শুরুতে বিতর্কিত সীমান্ত অঞ্চলে নতুন করে সংঘর্ষ শুরু হলে উভয় দেশে পাঁচ লাখের বেশি মানুষ বাস্তুচ্যুত হয় এবং দুই পক্ষেই বহু হতাহতের ঘটনা ঘটে। ফনম পেনহ ও ব্যাংকক একে অপরকে সহিংসতা উসকে দেওয়া ও বেসামরিক নাগরিকদের লক্ষ্যবস্তু করার অভিযোগ করছে।\nসরকারি তথ্য অনুযায়ী, রোববার পর্যন্ত থাইল্যান্ডে অন্তত ২২ জন এবং কম্বোডিয়ায় ১৯ জন নিহত হয়েছেন। সীমান্ত এলাকায় ট্যাংক, ড্রোন ও ভারী কামান ব্যবহার করে উভয় পক্ষই হামলা চালিয়েছে।\nমালয়েশিয়ার পররাষ্ট্রমন্ত্রী মোহামাদ হাসান বলেন, আসিয়ানভুক্ত দেশগুলোর মধ্যে গভীর সম্পর্ক এবং বৈশ্বিক সংযোগের কারণে থাইল্যান্ড–কম্বোডিয়া সংঘাত কেবল আঞ্চলিক নয়, বরং বৈশ্বিক নিরাপত্তা উদ্বেগের বিষয় হয়ে উঠেছে।\nবিশেষ বৈঠকের উদ্বোধনী বক্তব্যে তিনি বলেন, আঞ্চলিক শান্তি ও স্থিতিশীলতা বজায় রাখতে আসিয়ানকে যা কিছু প্রয়োজন, তা-ই করতে হবে।\nতিনি আরও বলেন, আমাদের লক্ষ্য শুধু উত্তেজনা কমানো নয়; বরং বিরোধপূর্ণ পক্ষগুলোর মধ্যে আস্থা গড়ে তোলা এবং মতপার্থক্য থাকা সত্ত্বেও সংলাপের পথ সুগম করা।\nবিশ্লেষকরা জানান, চলতি মাসের সহিংসতা ছিল জুলাইয়ে মালয়েশিয়া, যুক্তরাষ্ট্র ও চীনের মধ্যস্থতায় হওয়া স্বল্পস্থায়ী যুদ্ধবিরতির পর সবচেয়ে প্রাণঘাতী। গত ২৮ জুলাই উভয় দেশ তাৎক্ষণিক যুদ্ধবিরতিতে সম্মত হয়েছিল। মে মাসে এক কম্বোডিয়ান সেনা নিহত হওয়ার ঘটনার পর কয়েক সপ্তাহ ধরে সংঘর্ষ চলছিল।\nপরবর্তীতে অক্টোবরে কুয়ালালামপুরে যুক্তরাষ্ট্রের প্রেসিডেন্ট ডোনাল্ড ট্রাম্পের উদ্যোগে দুই দেশ একটি যৌথ শান্তি ঘোষণায় স্বাক্ষর করে। তবে কয়েক সপ্তাহের মধ্যেই থাইল্যান্ড ওই চুক্তি স্থগিত করে, কম্বোডিয়ার বিরুদ্ধে সীমান্ত এলাকায় নতুন স্থলমাইন পুঁতে রাখার অভিযোগ তোলে। যা ফনম পেনহ অস্বীকার করে।\nমোহামাদ হাসান আসিয়ানের প্রতিষ্ঠাকালীন নীতিমালার কথা স্মরণ করিয়ে দিয়ে বলেন, এই জোট সংঘাতের পরিবর্তে সংলাপ, বিভেদের পরিবর্তে ঐক্য এবং সবার জন্য সমৃদ্ধিকে অগ্রাধিকার দেয়।\nতিনি বলেন, বিশ্বের দৃষ্টিতে আমরা যেমন এগিয়ে গেছি ও সমৃদ্ধ হয়েছি, তেমনি বিশ্ববাসীর চোখের সামনেই আমাদের চ্যালেঞ্জগুলোও মোকাবিলা করতে হবে।\nনতুন করে সহিংসতা শুরু হওয়ায় সদস্যদেশগুলোর মধ্যকার দ্বন্দ্ব ব্যবস্থাপনায় আসিয়ানের সক্ষমতা নিয়েও প্রশ্ন উঠেছে। বিশ্লেষকদের মতে, চেয়ার-নেতৃত্বাধীন মধ্যস্থতা ও ঐকমত্যের ওপর অতিরিক্ত নির্ভরতার কারণে সহিংসতা শুরু হলে চুক্তি কার্যকর করা বা উত্তেজনা নিয়ন্ত্রণে আসিয়ানের কার্যকর উপকরণ সীমিত থাকে।\nসিঙ্গাপুরের আইএসইএএস–ইউসুফ ইশাক ইনস্টিটিউটের জ্যেষ্ঠ গবেষক জোয়ান লিন বলেন, সংঘাত নিরসনে আসিয়ানকে বিবৃতি দেওয়ার গণ্ডি পেরিয়ে জরুরি ও সমন্বিত পদক্ষেপ নিতে হবে।",
    "scraped_at": "2025-12-24T23:27:38"
  },
  {
    "url": "https://www.jugantor.com/capital/1043919",
    "title": "সড়ক দুর্ঘটনায় অজ্ঞাতনামা ব্যক্তির মৃত্যু, ৭ মাসেও মিলল না পরিচয়",
    "publication_date": "2025-12-23T01:32:09+06:00",
    "keywords": "সড়ক দুর্ঘটনা",
    "body": "রাজধানীর ডেমরায় সড়ক দুর্ঘটনায় অজ্ঞাতনামা (৫৫) এক ব্যক্তির মৃত্যু হয়েছে। ওই দুর্ঘটনার ৭ মাস পেরিয়ে গেলেও নিহত ব্যক্তির পরিচয় এখনো শনাক্ত করা যায়নি।\nগত ২ জুলাই বিকালে চিকিৎসাধীন অবস্থায় ঢাকা মেডিকেল কলেজ হাসপাতালের কর্তব্যরত চিকিৎসক তাকে মৃত ঘোষণা করেন। আর এ বিষয়ে গত ৬ জুলাই অজ্ঞাতনামা গাড়ির চালকের বিরুদ্ধে ডেমরা থানায় একটি মামলাও করা হয়। গত ৩ জুন ভোরে ডেমরা-রামপুরা সড়কের মীরপাড়া এলাইড গ্রুপের সামনে পাকা রাস্তার উপর এ ঘটনা ঘটে।\nপ্রত্যক্ষদর্শীদের বরাতে বিষয়টি নিশ্চিত করে ডেমরা থানার পুলিশ পরিদর্শক (তদন্ত) মো. মুরাদ হোসেন জানায়, গত ৩ জুন ভোর সাড়ে ৫টার দিকে মীরপাড়া এলাইড গ্রুপের সামনে পাকা রাস্তা দিয়ে দ্রুতগতির একটি অজ্ঞাত গাড়ি ওই ব্যক্তিকে ধাক্কা দিয়ে পালিয়ে যায়। এতে তিনি গুরুতর আহত হন।\nস্থানীয় লোকজন ও ঘটনাস্থলে উপস্থিত ব্যক্তিরা আহত অবস্থায় তাকে সিএনজি যোগে ঢাকা মেডিকেল কলেজ হাসপাতালে ভর্তি করান। এদিকে চিকিৎসাধীন অবস্থায় ওই ব্যক্তির মৃত্যুর খবর পেয়ে ডেমরা থানা পুলিশ ঢাকা মেডিকেল কলেজ হাসপাতালে যায়। পরে মরদেহের সুরতহাল শেষে ময়নাতদন্তের জন্য লাশ হাসপাতালের মর্গে পাঠায়।\nনিহত ব্যক্তির পরিচয় শনাক্তে পিবিআই ডিএনএ, আঙুলের ছাপ ও প্রয়োজনীয় নমুন সংগ্রহ করলেও এখন পর্যন্ত  লাশের পরিচয় শনাক্ত হয়নি।উল্লেখ্য: নিহত ব্যক্তির পরিচয় সম্পর্কে কারও কাছে কোনো তথ্য থাকলে ডেমরা থানা অফিসার ইনচার্জের নম্বর ০১৩২০-০৪০৫৩৭ অথবা এসআই কাউসার আল মাসুদের নম্বর ০১৭৭৯-৩৬৬৬২০-এ যোগাযোগ করার জন্য অনুরোধ জানিয়েছে পুলিশ।",
    "scraped_at": "2025-12-24T23:27:39"
  },
  {
    "url": "https://www.jugantor.com/international/1043918",
    "title": "গ্রিনল্যান্ড নিয়ে বিশেষ দূত নিয়োগ দিলেন ট্রাম্প, ক্ষুব্ধ ডেনমার্ক",
    "publication_date": "2025-12-23T01:06:18+06:00",
    "keywords": "গ্রিনল্যান্ড, ডেনমার্ক, যুক্তরাষ্ট্র, ডোনাল্ড ট্রাম্প, বিশেষ দূত, সার্বভৌমত্ব, ইউরোপীয় ইউনিয়ন",
    "body": "গ্রিনল্যান্ড ইস্যুতে নতুন করে উত্তেজনা তৈরি হয়েছে। গ্রিনল্যান্ডের জন্য বিশেষ দূত হিসেবে লুইজিয়ানা রাজ্যের রিপাবলিকান গভর্নর জেফ ল্যান্ড্রিকে নিয়োগ করেছেন যুক্তরাষ্ট্রের প্রেসিডেন্ট ডোনাল্ড ট্রাম্প। এই বিশেষ দূত নিয়োগের জেরে যুক্তরাষ্ট্রের রাষ্ট্রদূতকে তলব করার সিদ্ধান্ত নিয়েছে ডেনমার্ক।\nডেনমার্কের পররাষ্ট্রমন্ত্রী লার্স লোকে রাসমুসেন বলেন, তিনি এই নিয়োগে ‘ভীষণ ক্ষুব্ধ’। তিনি জানান, যুক্তরাষ্ট্রের প্রেসিডেন্ট ট্রাম্প লুইজিয়ানার গভর্নর ল্যান্ড্রিকে গ্রিনল্যান্ডের জন্য বিশেষ দূত করেছেন। গ্রিনল্যান্ড ডেনমার্কের স্বায়ত্তশাসিত অঞ্চল।\nরাসমুসেন বলেন, ল্যান্ড্রি নিয়োগ গ্রহণের সময় যে মন্তব্য করেছেন, তা তাকে আরও বিচলিত করেছে। ল্যান্ড্রি বলেছিলেন, ‘গ্রিনল্যান্ডকে যুক্তরাষ্ট্রের অংশ করার পরিকল্পনা এগিয়ে নিতে কাজ করব’। এই বক্তব্যকে ‘পুরোপুরি অগ্রহণযোগ্য’ বলে মন্তব্য করেন রাসমুসেন। তিনি বলেন, ওয়াশিংটনকে ডেনমার্কের সার্বভৌমত্ব সম্মান করতে হবে। তিনি জানান, পররাষ্ট্র মন্ত্রণালয় খুব শিগগিরই যুক্তরাষ্ট্রের রাষ্ট্রদূতকে ডেকে ‘ব্যাখ্যা’ চাইবে।\nইউরোপীয় ইউনিয়নও বিষয়টিতে প্রতিক্রিয়া জানিয়েছে। ইইউর এক মুখপাত্র বলেন, ডেনমার্কের সার্বভৌমত্ব ও ভৌগোলিক অখণ্ডতা রক্ষা করা ‘অত্যন্ত জরুরি’। পরে ইউরোপীয় কমিশনের প্রেসিডেন্ট উরসুলা ফন দাঁড় লেয়েন এবং ইউরোপীয় কাউন্সিলের প্রেসিডেন্ট আন্তনিও কস্তা এক যৌথ বার্তায় বলেন, ‘আন্তর্জাতিক আইনের মূল নীতি হলো ভৌগোলিক অখণ্ডতা ও সার্বভৌমত্ব। এই নীতিগুলো শুধু ইউরোপীয় ইউনিয়নের জন্য নয়, সারা বিশ্বের দেশের জন্য গুরুত্বপূর্ণ’। তারা জানান, ইইউ ডেনমার্ক ও গ্রিনল্যান্ডের মানুষের পাশে আছে।\nডেনমার্ক ন্যাটোর মিত্র দেশ হলেও ট্রাম্প বারবার গ্রিনল্যান্ড দখলের হুমকি দিয়েছেন। তিনি বলেছেন, নিরাপত্তার জন্য এই সম্পদসমৃদ্ধ দ্বীপ যুক্তরাষ্ট্রের প্রয়োজন। তিনি সামরিক শক্তি ব্যবহারের সম্ভাবনাও নাকচ করেননি। মার্চে তিনি বলেন, যুক্তরাষ্ট্র ‘যত দূর যেতে হয়, যাবে’।\nগ্রিনল্যান্ডের প্রধানমন্ত্রী জেন্স-ফ্রেডরিক নিয়েলসেন বলেন, ল্যান্ড্রির নিয়োগ ‘এখানে আমাদের জন্য কিছুই বদলায় না’। তবে তিনি স্বীকার করেন, এতে যুক্তরাষ্ট্র ও ডেনমার্কের মধ্যে চলমান উত্তেজনা আরও বেড়েছে।",
    "scraped_at": "2025-12-24T23:27:40"
  },
  {
    "url": "https://www.jugantor.com/national/1043917",
    "title": "২০২৬ সালের জুনে মূল্যস্ফীতি নেমে যাবে ৭ শতাংশের নিচে",
    "publication_date": "2025-12-23T00:39:29+06:00",
    "keywords": "মূল্যস্ফীতি,অন্তর্বর্তী সরকার",
    "body": "দেশের সার্বিক অর্থনৈতিক অগ্রগতি এবং বাজেট ব্যয় নিয়ে প্রধান উপদেষ্টা প্রফেসর ড. মুহাম্মদ ইউনূসের নেতৃত্বে আজ একটি উচ্চপর্যায়ের বৈঠক অনুষ্ঠিত হয়েছে।\nরাষ্ট্রীয় অতিথি ভবন যমুনায় অনুষ্ঠিত বৈঠকে অর্থ উপদেষ্টা সালেহউদ্দিন আহমেদ, পরিকল্পনা উপদেষ্টা ওয়াহিদউদ্দিন মাহমুদ এবং বাংলাদেশ ব্যাংকের গভর্নর আহসান এইচ মনসুর উপস্থিত ছিলেন।\nবৈঠকে দেশের অর্থনীতির সাম্প্রতিক সূচকগুলো পর্যালোচনা করা হয়। আলোচনায় মূল্যস্ফীতি, মজুরি প্রবৃদ্ধি, কৃষি উৎপাদন, বৈদেশিক মুদ্রার রিজার্ভ, চলতি হিসাব, প্রবাস আয়, আমদানি ও শিল্পখাতে ঋণপত্র খোলার অগ্রগতি নিয়ে বিস্তারিত আলোচনা হয়।\nবৈঠকে জানানো হয়, ১২ মাসের গড় হিসাবে দেশের সার্বিক মূল্যস্ফীতি দীর্ঘ সময় পর ২০২৫ সালের নভেম্বরে ৯ শতাংশের নিচে নেমেছে। সর্বশেষ তথ্যে পয়েন্ট-টু-পয়েন্ট ভিত্তিতে নভেম্বরে মূল্যস্ফীতি দাঁড়িয়েছে ৮ দশমিক ২৯ শতাংশে, যা জুন ২০২৫-এর পর থেকে ধারাবাহিকভাবে কমছে। সরকারের সংকোচনমূলক মুদ্রানীতি ও কৃচ্ছ সাধনের ফলে ২০২৬ সালের জুনে মূল্যস্ফীতি ৭ শতাংশের নিচে নামবে বলে আশাবাদ ব্যক্ত করা হয়।\nমজুরি প্রবৃদ্ধি প্রসঙ্গে বৈঠকে জানানো হয়, সাম্প্রতিক মাসগুলোতে মূল্যস্ফীতি ও মজুরি বৃদ্ধির হারের ব্যবধান উল্লেখযোগ্যভাবে কমেছে। নভেম্বরে মূল্যস্ফীতি ও মজুরি প্রবৃদ্ধি যথাক্রমে ৮ দশমিক ২৯ ও ৮ দশমিক ০৪ শতাংশে দাঁড়িয়েছে। এর ফলে আগের বছরগুলোতে উচ্চ মূল্যস্ফীতির কারণে যে প্রকৃত আয় কমে গিয়েছিল, চলতি অর্থবছরে সেখান থেকে ধীরে ধীরে উত্তরণের সম্ভাবনা তৈরি হয়েছে।\nকৃষি খাত নিয়ে আলোচনায় জানানো হয়, যথাযথ প্রণোদনা ও ব্যবস্থাপনার ফলে গত অর্থবছরে বোরো ধানে ভালো ফলন হয়েছে। প্রাকৃতিক দুর্যোগ না হওয়ায় চলতি মৌসুমে আমন ধানের ফলনও সন্তোষজনক হবে বলে আশা করা হচ্ছে। ১৫ ডিসেম্বর পর্যন্ত আমন ধানের উৎপাদন ১৬০ দশমিক ৯৫ লাখ মেট্রিক টনে পৌঁছেছে। বাকি ফসল কর্তন শেষ হলে নির্ধারিত লক্ষ্যমাত্রা ছাড়িয়ে যাওয়ার সম্ভাবনার কথাও উল্লেখ করা হয়। পাশাপাশি, আউশ ধানের উৎপাদন লক্ষ্যমাত্রার তুলনায় কিছুটা কম হলেও আগের অর্থবছরের তুলনায় মোট উৎপাদন ৭ দশমিক ২০ শতাংশ বেড়েছে।\nবৈঠকে জানানো হয়, দেশের অর্থনীতির বিভিন্ন সূচকে যে ভারসাম্যহীনতা ছিল, তা অনেকটাই কাটিয়ে ওঠা সম্ভব হয়েছে।\nআর্থিক ও বৈদেশিক খাতের অগ্রগতি তুলে ধরে বলা হয়, ১৮ ডিসেম্বর পর্যন্ত দেশের গ্রস বৈদেশিক মুদ্রার রিজার্ভ দাঁড়িয়েছে ৩২ দশমিক ৫৭ বিলিয়ন মার্কিন ডলারে, যা ২০২৪ সালের আগস্টে ছিল প্রায় ২৫ বিলিয়ন ডলার। বিনিময় হার স্থিতিশীল হওয়া, প্রবাস আয় বৃদ্ধি এবং সুদের হার বৃদ্ধির ফলে রিজার্ভ আরো বাড়বে বলে আশা করা হচ্ছে।\nচলতি হিসাব প্রসঙ্গে জানানো হয়, টানা কয়েক বছর ঘাটতির পর এ খাতে উল্লেখযোগ্য উন্নতি হয়েছে। ২০২৪-২৫ অর্থবছরের শেষে চলতি হিসাব ঘাটতি নেমে এসেছে মাত্র ১৩৯ মিলিয়ন ডলারে। চলতি অর্থবছরের জুলাই থেকে অক্টোবর সময়ে ঘাটতি ছিল ৭৪৯ মিলিয়ন ডলার।\nপ্রবাস আয় নিয়েও ইতিবাচক তথ্য তুলে ধরা হয়। চলতি অর্থবছরের জুলাই-নভেম্বর সময়ে ৫ লাখ কর্মীর বৈদেশিক নিয়োগ নিশ্চিত হয়েছে, যা আগের অর্থবছরের একই সময়ে ছিল ৩ লাখ ৯৭ হাজার। একই সময়ে প্রবাস আয় এসেছে ১৩ দশমিক ০৪ বিলিয়ন ডলার, যা আগের বছরের তুলনায় ১৭ দশমিক ১৪ শতাংশ বেশি।\nআমদানি খাত নিয়ে আলোচনায় জানানো হয়, উৎপাদনমুখী অর্থনৈতিক কর্মকাণ্ড বাড়াতে আমদানির ওপর আরোপিত কিছু বিধিনিষেধ তুলে নেওয়া হয়েছে। ফলে ২০২৫-২৬ অর্থবছরের জুলাই-নভেম্বর সময়ে আমদানি প্রবৃদ্ধি বেড়ে ৬ দশমিক ১ শতাংশে দাঁড়িয়েছে, যা আগের অর্থবছরে ছিল ঋণাত্মক।\nশিল্পখাতে ঋণপত্র খোলার ক্ষেত্রেও উল্লেখযোগ্য অগ্রগতি হয়েছে বলে বৈঠকে জানানো হয়। মূলধনি যন্ত্রপাতি ও শিল্পের কাঁচামাল আমদানিতে ঋণপত্র খোলার হার বেড়েছে, যা দেশের অর্থনীতিতে আস্থা ফিরে আসার ইঙ্গিত হিসেবে দেখছেন সংশ্লিষ্টরা।\nবৈঠকে অংশগ্রহণকারীরা বলেন, আর্থিক খাতে শৃঙ্খলা ও ব্যবস্থাপনা জোরদার করার ফলে দেশের অর্থনীতির স্থিতিশীলতা ফিরতে শুরু করেছে।",
    "scraped_at": "2025-12-24T23:27:41"
  },
  {
    "url": "https://www.jugantor.com/national/1043916",
    "title": "নতুন প্রধান বিচারপতি হচ্ছেন জুবায়ের রহমান চৌধুরী",
    "publication_date": "2025-12-23T00:19:53+06:00",
    "keywords": "প্রধান বিচারপতি",
    "body": "বাংলাদেশের ২৬তম প্রধান বিচারপতি হিসেবে নিয়োগ পাচ্ছেন জুবায়ের রহমান চৌধুরী। বর্তমানে তিনি আপিল বিভাগে কর্মরত আছেন।\nবিদায়ী বর্তমান প্রধান বিচারপতি সৈয়দ রেফাত আহমেদ আগামী ২৭ ডিসেম্বর অবসরে যাবেন। ঐদিন তার ৬৭ বছর পূর্ণ হবে। জানা গেছে, দু একদিনের মধ্যে আইন মন্ত্রণালয় থেকে এ সংক্রান্ত প্রজ্ঞাপন জারি করা হবে।\nসোমবার রাত সাড়ে দশটায় আইন মন্ত্রনালয়ের সিনিয়র জনসংযোগ কর্মকর্তা রেজাউল করিম যুগান্তরকে জানিয়েছেন, এখন পর্যন্ত নতুন প্রধান বিচারপতি নিয়োগের কোন গেজেট প্রকাশ হয়নি। এদিকে, নতুন বিচারপতি শপথ নেবেন আগামী রোববার।\nগত বছর ১১ আগস্ট দেশের ২৫ তম প্রধান বিচারপতি হিসেবে দায়িত্ববান সৈয়দ রেফাত আহমেদ। আগামী শনিবার তিনি  অবসরে যাবেন। বর্তমানে সুপ্রিম কোর্ট বার্ষিক ছুটি থাকায় গত বৃহস্পতিবার তার জীবনের শেষ কর্ম দিবস। রীতি অনুযায়ী ঐদিন সুপ্রিম কোর্ট আইনজীবী সমিতি ও অ্যাটর্নি জেনারেলের কার্যালয় থেকে বিদায়ী প্রধান বিচারপতিকে সংবর্ধনা দেওয়া হয়।",
    "scraped_at": "2025-12-24T23:27:42"
  },
  {
    "url": "https://www.jugantor.com/politics/1043915",
    "title": "এনসিপি থেকে পদত্যাগ করা সেই নেতা নির্বাচন করছেন গণঅধিকার পরিষদ থেকে",
    "publication_date": "2025-12-23T00:04:05+06:00",
    "keywords": "এনসিপি,গণঅধিকার পরিষদ",
    "body": "জাতীয় নাগরিক পার্টির কেন্দ্রীয় কমিটির দক্ষিণাঞ্চলের সংগঠকের পদে ছিলেন আরিফুল ইসলাম তালুকদার। তবে গেল ২৮ নভেম্বর এই পদ থেকে সরে দাঁড়ান। এবার তিনি জানালেন, গণঅধিকার পরিষদ থেকে তিনি নির্বাচন করছেন এবার।\nতিনি এক ফেসবুক পোস্টে বিষয়টি জানান। তিনি বলেন, ‘আলহামদুলিল্লাহ! গণঅধিকার পরিষদ স্বকীয়তা ধরে রেখে আগামী নির্বাচনে অংশ নিবে এটি নিশ্চিত করেই প্রার্থীতা করার সিদ্ধান্ত নিলাম।’\nচাঁদপুর-৪ আসনে ফরিদগঞ্জ থেকে ট্রাক মার্কায় নির্বাচন করতে চলেছেন তিনি। তিনি জানান, ‘বাংলাদেশের রাষ্ট্রযন্ত্রে এখনো গত ১৭ বছরের সেটাপের বিরুদ্ধে আমার যে সংগ্রাম সেটি যুগপৎভাবে চলবে ইনশাআল্লাহ। শহীদ বীর ওসমান হাদীর সম্মানে তার মতই এই নির্বাচনে অংশ নিয়ে প্রতিবাদের কৌশল গ্রহণ করলাম। বাংলার ইতিহাসে এ প্রজন্মের যুগ-নির্মাতা ভিপি নুরুল হক নুর নেতৃত্বাধীন দল থেকে নির্বাচন করছি বলে আমি গর্বিত।’\nএর আগে গত ২৮ নভেম্বর এনসিপির আহ্বায়ক বরাবর একটি চিঠি দিয়ে এনসিপি থেকে পদত্যাগ করেছিলেন আরিফুল। তার অভিযোগ ছিল, দল অভ্যন্তরীণ দুর্বলতা কাটিয়ে উঠতে পারেনি এবং বিভিন্ন জায়গায় ক্ষমতার অপব্যবহার, সিদ্ধান্তহীনতা ও অনিয়মের কারণে তিনি পদত্যাগ করছেন পাননি।",
    "scraped_at": "2025-12-24T23:27:43"
  },
  {
    "url": "https://www.jugantor.com/politics/1043914",
    "title": "বিএনপির সঙ্গে সমঝোতা নয়, ৩০০ আসনেই প্রার্থী দিচ্ছে গণঅধিকার পরিষদ",
    "publication_date": "2025-12-22T23:27:38+06:00",
    "keywords": "বিএনপি,গণঅধিকার পরিষদ",
    "body": "বিএনপির সাথে আসন সমঝোতায় যাচ্ছে না গণঅধিকার পরিষদ। এককভাবে দলীয় প্রতীকে ৩০০ আসনে নির্বাচন করার সিদ্ধান্ত নিয়েছে নুরুল হক নুর নেতৃত্বাধীন দলটি। জাতীয় নির্বাহী কমিটির সভায় এই সিদ্ধান্ত নেওয়া হয়। বিষয়টি যুগান্তরকে নিশ্চিত করেছেন দলটির উচ্চতর পরিষদের সদস্য ও গণমাধ্যম সমন্বয়ক আবু হানিফ।\nতিনি জানান, ‘আজকে মিটিং দলের নির্বাহী কমিটির, আগ্রহী মনোনয়ন প্রত্যাশী ও অঙ্গসংগঠনের দায়িত্বশীল নেতৃবৃন্দ উপস্থিত ছিলেন। সেখানে নেতারা তাদের বক্তব্যে জানান, গণঅধিকার পরিষদ একটি বিকল্প রাজনৈতিক শক্তি হতে চায়। আওয়ামী ফ্যাসিবাদের সাথেও কোন আপস করেনি।’\nএর মাধ্যমে বিএনপির সঙ্গে আসন সমঝোতা কিংবা জোটের আলোচনার আনুষ্ঠানিক সমাপ্তিও ঘটে গেল। আগামীকাল (২৩ ডিসেম্বর) গণঅধিকার পরিষদ সংবাদ সম্মেলনের মাধ্যমে দলীয় অবস্থান পরিষ্কার করবে বলেও জানা গেছে।\n২৫ ডিসেম্বর পর্যন্ত দলটির মনোনয়নপত্র বিতরণ চলবে। আগামী ২৮ ও ২৯ ডিসেম্বর দলীয় প্রার্থীরা মনোনয়নপত্র জমা দেবে।",
    "scraped_at": "2025-12-24T23:27:44"
  },
  {
    "url": "https://www.jugantor.com/capital/1043913",
    "title": "সিনিয়র-জুনিয়র দ্বন্দ্বে ছুরিকাঘাত, স্কুলছাত্র নিহত",
    "publication_date": "2025-12-22T23:11:49+06:00",
    "keywords": "নিহত,হাজারীবাগ",
    "body": "রাজধানীর কামরাঙ্গীরচরে সিনিয়র-জুনিয়র দ্বন্দ্বের জেরে ছুরিকাঘাতে গুরুতর আহত মো. আব্দুল্লাহ আল-রুমান ফকির (১৫) নামে এক স্কুলছাত্র নিহত হয়েছে।\nসোমবার (২২ ডিসেম্বর) ভোর ৫টার দিকে রমনার এ-ওয়ান হাসপাতালের নিবিড় পরিচর্যা কেন্দ্রে (আইসিইউ) চিকিৎসাধীন তার মৃত্যু হয়।\nনিহত আব্দুল্লাহ আল-রুমান কামরাঙ্গীরচর সানলাইট কিন্ডারগার্টেন স্কুলের সপ্তম শ্রেণির শিক্ষার্থী। তার গ্রামের বাড়ি শরীয়তপুর জেলার জাজিরা উপজেলার বড়কান্দি গ্রামে। তিনি মো. জালাল ফকিরের ছেলে। পরিবার নিয়ে তিনি কামরাঙ্গীরচর ৭ নাম্বার গলির একটি ভাড়া বাসায় বসবাস করতেন। নিহতের বাবা পেশায় একজন রিকশাচালক।\nপুলিশ জানায়, শুক্রবার (১৯ ডিসেম্বর) কামরাঙ্গীরচর এলাকায় সিনিয়র-জুনিয়র দ্বন্দ্বের একপর্যায়ে মো. সাইফুল ইসলাম (১৬) নামে এক কিশোর ছুরিকাঘাত করলে রুমান গুরুতর আহত হয়। পরে তাকে আশঙ্কাজনক ঢাকা মেডিকেল কলেজ (ঢামেক) হাসপাতালে নেওয়া হয়। প্রাথমিক চিকিৎসা শেষে উন্নত চিকিৎসার জন্য তাকে রমনার এ-ওয়ান হাসপাতালে স্থানান্তর করা হয়। সেখানে সোমবার সকালে তার মৃত্যু হয়।\nকামরাঙ্গীরচর থানার উপ-পরিদর্শক (এসআই) আবু বক্কর সিদ্দিক জানান, আইনি প্রক্রিয়া শেষে নিহতের লাশ ময়নাতদন্তের জন্য ঢাকা মেডিকেল কলেজ হাসপাতাল মর্গে পাঠানো হয়েছে।\nতিনি জানান, শনিবার (২০ ডিসেম্বর) অভিযুক্ত মো. সাইফুল ইসলাম ওরফে সাগরকে গেন্ডারিয়া এলাকা থেকে গ্রেফতার করা হয়েছে। এ ঘটনায় নিহতের বাবা বাদী হয়ে কামরাঙ্গীরচর থানায় একটি হত্যা মামলা দায়ের করেছেন।",
    "scraped_at": "2025-12-24T23:27:46"
  },
  {
    "url": "https://www.jugantor.com/country-news/1043912",
    "title": "গাজীপুরে আরও ১২ প্রার্থীর মনোনয়ন ফরম সংগ্রহ",
    "publication_date": "2025-12-22T23:09:59+06:00",
    "keywords": "গাজীপুর,ত্রয়োদশ সংসদ নির্বাচন",
    "body": "গাজীপুরের ৫টি সংসদীয় আসনে সোমবার নতুন করে আরও ১২ প্রার্থী মনোনয়নপত্র সংগ্রহ করেছেন। এ নিয়ে মোট ২৪ প্রার্থী মনোনয়ন ফরম সংগ্রহ করলেন।\nসোমবার (২২ ডিসেম্বর) যারা মনোয়নপত্র সংগ্রহ করেছেন তারা হলেন- গাজীপুর-১ থেকে বিএনপি মনোনীত প্রার্থী মজিবুর রহমান, বিএনপি নেতা চৌধুরী ব্যারিস্টার ইশরাক আহমেদ সিদ্দিকী, জামায়াত মনোনীত প্রার্থী মো. শাহ আলম বকশী, রুহুল আমিন ও এমারত হোসেইন খান। গাজীপুর-২ থেকে বিএনপি নেতা সালাহউদ্দিন সরকার, জিয়াউল কবির, গাজীপুর-৩ থেকে জামায়াতের ড. জাহাঙ্গীর আলম, আলমগীর হোসেন, আশিকুল ইসলাম পিয়াল, গাজীপুর-৪ থেকে সালাউদ্দিন এবং গাজীপুর-৫ আসনে জনতার দলের মহাসচিব আজম খান।\nপ্রার্থীরা জেলা প্রশাসক ও নির্বাচনের রির্টানিং অফিসার এবং সংশ্লিষ্ট উপজেলা নির্বাহী অফিসার ও সহকারী রির্টানিং অফিসারের কার্যালয় থেকে মনোনয়ন ফরম সংগ্রহ করেন।\nজেলা প্রশাসক মোহাম্মদ আলম হোসেন জানান, সোমবার ১২ প্রার্থী মনোনয়নপত্র সংগ্রহ করেছেন। এর আগে রোববার বিকাল পর্যন্ত ১২ জন মনোনয়নপত্র সংগ্রহ করেন। সব মিলিয়ে জেলার ৫টি আসনের জন্য ২৪ জন মনোনয়নপত্র সংগ্রহ করেছেন।",
    "scraped_at": "2025-12-24T23:27:47"
  },
  {
    "url": "https://www.jugantor.com/country-news/1043911",
    "title": "যাত্রী ওঠানামাকে কেন্দ্র করে সংঘর্ষ, নিহত ১",
    "publication_date": "2025-12-22T23:08:24+06:00",
    "keywords": "নেত্রকোনা,সংঘর্ষ",
    "body": "নেত্রকোনার পূর্বধলায় অটোস্ট্যান্ডে যাত্রী ওঠানামাকে কেন্দ্র করে সংঘর্ষে জিহাদুল (৩২) নামে এক যুবক নিহত হয়েছেন।\nসোমবার (২২ ডিসেম্বর) বিকাল ৩টার দিকে পূর্বধলা চৌরাস্তা মোড়ে ইলাসপুর এলাকায় এ ঘটনা ঘটে।\nঘটনার সত্যতা নিশ্চিত করেছেন অতিরিক্ত পুলিশ সুপার (সদর সার্কেল) সজল কুমার সরকার।\nনিহত জিহাদুল ইসলাম পূর্বধলার সদর ইউনিয়নের ইলাসপুর গ্রামের আব্দুল হাইয়ের ছেলে। তিনি দুই সন্তানের বাবা। নিহত জিহাদুল পেশায় ট্রাকচালক ছিলেন।\nপ্রত্যক্ষদর্শী ও পুলিশ সূত্রে জানা যায়, উপজেলার চৌরাস্তা অটোস্ট্যান্ডে জারিয়াগামী অটোতে দুই যাত্রী উঠাতে গেলে স্থানীয় আরেক অটোচালক নিজাম উদ্দিন বাধা দেন। একপর্যায়ে দুই অটোচালকের মধ্যে বাগবিতন্ডার সৃষ্টি হয়।\nপরে উত্তেজনাবশত জারিয়াগামী অটোচালককে মারধর শুরু করে।\nআহত অটোচালক জিহাদুলের পূর্ব পরিচিত হওয়ায় তার কাছে বিচার দেন। জিহাদুল নিজাম উদ্দিনের কাছে মারধরের কারণ জানতে চাইলে, তাকে অকথ্য ভাষায় গালিগালাজ শুরু করে, একপর্যায়ে জিহাদুল ও নিজাম উদ্দিনের মধ্যে হাতাহাতি শুরু হয়। এ সময় স্থানীয় লোকজন ঝগড়া বিবাদ থামিয়ে উভয় পক্ষকে বাড়িতে ফিরিয়ে দেন।\nকিছুক্ষণ পর নিজাম উদ্দিন ও তার ভাই শাহাবুদ্দিন তাদের বাড়ির মহিলাদের সঙ্গে নিয়ে দেশীয় অস্ত্রসহ জিহাদুলের ওপর হামলা করে। এতে দুপক্ষের সংঘর্ষ বেধে যায়। এ সময় নিজাম উদ্দিনের হাতে থাকা শাবলের আঘাতে জিহাদুল গুরুতর আহত হন। অন্যদিকে নিজাম উদ্দিনের বড় ভাই শাহাবুদ্দিনও আহত হন।\nস্থানীয়দের সহযোগিতায় জিহাদুলের পরিবারের লোকজন তাকে পূর্বধলা উপজেলা স্বাস্থ্য কমপ্লেক্সে নিয়ে যায়। সেখানে চিকিৎসক মৃত ঘোষণা করেন।\nঘটনাস্থল পরিদর্শন করে নেত্রকোনার অতিরিক্ত পুলিশ সুপার সজল কুমার সরকার বলেন, অটোর যাত্রী ওঠানামা ও ভাড়াকে কেন্দ্র করে নিজাম উদ্দিন ও তার ভাতিজা জিহাদুলের মধ্যে তর্কবিতর্ক হয়, আমরা এসে জানতে পারি তাদের আগে থেকেই জমিজমা নিয়ে পূর্বশত্রুতা ছিল। নিজাম উদ্দিন ও তার পরিবারের লোকজন জিহাদুলের ওপর হামলা এবং তার মাথায় আঘাত করে, এতে তার মৃত্যু হয়।",
    "scraped_at": "2025-12-24T23:27:48"
  },
  {
    "url": "https://www.jugantor.com/country-news/1043910",
    "title": "বিএনপি সমর্থিত বাবুল–টুলু প্যানেল জয়ী",
    "publication_date": "2025-12-22T23:06:43+06:00",
    "keywords": "বিএনপি,গাজীপুর",
    "body": "বাংলাদেশ রেড ক্রিসেন্ট সোসাইটির ২০২৫–২০২৭ অর্থবছরের গাজীপুর জেলা শাখার কার্যনির্বাহী পরিষদ নির্বাচনে বাংলাদেশ জাতীয়তাবাদী আদর্শ বিশ্বাসী (বিএনপি-সমর্থিত) প্যানেল বিপুল ভোটের ব্যবধানে জয়লাভ করেছে।\nসোমবার (২২ ডিসেম্বর) ভোট গণনা শেষে রাত ৯টায় প্রধান নির্বাচন কমিশনার আমিন আল পারভেজ ফলাফল ঘোষণা করেন।\nএকই দিন অনুষ্ঠিত নির্বাচনে ভাইস চেয়ারম্যান পদে বিএনপির বিভাগীয় সাংগঠনিক সম্পাদক কাজী সাইয়েদুল আলম বাবুল (৪৪৪) এবং সেক্রেটারি পদে মহানগর বিএনপি নেতা অভিনেতা এএম আশরাফ হোসেন টুলু (৪৩৪) ভোট পেয়ে নির্বাচিত হয়েছেন।\nনির্বাচনকে কেন্দ্র করে দিনব্যাপী উৎসবমুখর পরিবেশে মোট ১৫৬৬ জন ভোটারের মধ্যে ৬৯২ জন তাদের ভোট প্রয়োগ করেন।\nগাজীপুর জেলা পরিষদের কনফারেন্স রুমে সোমবার বেলা ১১টা থেকে বিকাল ৫টা পর্যন্ত বিরতিহীনভাবে ভোটগ্রহণ অনুষ্ঠিত হয়। নির্বাচনে বিএনপি-সমর্থিত প্যানেল সুসংগঠিত নেতৃত্ব মানবিক কার্যক্রমে অভিজ্ঞতা ও সাংগঠনিক সক্ষমতার ভিত্তিতে ভোটারদের আস্থা অর্জন করতে সক্ষম হয়।\nবিজয়ী প্যানেলের অন্য নির্বাচিত সদস্যরা হলেন- অ্যাডভোকেট মেহেদী হাসান এলিস (৪৭৪), সৈয়দ হাসান জুন্নুরাইন সোহেল (৬০৬), মো. জয়নাল আবেদীন তালুকদার (৪২৪), লুৎফর রহমান সরকার (৩৪৪) এবং মো. কামরুজ্জামান আকন্দ (৩০৭)।\nঅন্যদিকে বাংলাদেশ জামায়াতে ইসলামী সমর্থিত প্যানেলের ভাইস চেয়ারম্যান পদপ্রার্থী ছিলেন অধ্যাপক ডা. মো. আমজাদ হোসেন খান এবং সেক্রেটারি পদপ্রার্থী অ্যাডভোকেট মো. শাহজাহান সিরাজী। এ প্যানেলের অন্য সদস্যরা হলেন- অধ্যক্ষ মোস্তাফিজুর রহমান, মোহাম্মদ সাদিকুজ্জামান খান, মো. রুহুল কুদ্দুস মিলু এবং অ্যাডভোকেট মো. লুৎফুর রহমান প্রধান।\nনির্বাচনের প্রধান নির্বাচন কমিশনার হিসেবে দায়িত্ব পালন করেন গাজীপুর সিটি করপোরেশনের সচিব আমিন আল পারভেজ। নির্বাচন কমিশনার হিসেবে ছিলেন আহাম্মদ হোসেন ভূইয়া, স্থানীয় সরকার গাজীপুরের উপ-পরিচালক (উপ-সচিব), গাজীপুর বারের সাধারণ সম্পাদক মো. মুস্তাফিজুর রহমান কামাল ও গাজীপুর রেড ক্রিসেন্ট ইউনিটের ইউনিট লেভেল অফিসার মোল্লা তৌহিদুল ইসলাম নয়ন।",
    "scraped_at": "2025-12-24T23:27:49"
  },
  {
    "url": "https://www.jugantor.com/country-news/1043909",
    "title": "সিলেটে বাসায় মিলল পুলিশ সদস্যের মেয়ের ঝুলন্ত লাশ",
    "publication_date": "2025-12-22T23:04:30+06:00",
    "keywords": "লাশ উদ্ধার,সিলেট",
    "body": "সিলেটে নিজ বাসা থেকে তাহমিনা আক্তার জেরিন (১৮) নামে এক পুলিশ সদস্যের কলেজপড়ুয়া মেয়ের ঝুলন্ত লাশ উদ্ধার করা হয়েছে।\nসোমবার (২২ ডিসেম্বর) সকালে নগরের বাদামবাগিচা এলাকার ইলাশকান্দির বাসা থেকে ওই কিশোরীর লাশ উদ্ধার করে পুলিশ।\nনিহত জেরিনের বাবা নবী উদ্দিন মহানগর পুলিশের ট্রাফিক বিভাগের সদস্য। জেরিন অগ্রগামী সরকারি উচ্চ বিদ্যালয় অ্যান্ড কলেজের দ্বাদশ শ্রেণির শিক্ষার্থী।\nপ্রাথমিকভাবে ধারণা করা হচ্ছে, তিনি আত্মহত্যা করেছেন। তবে কী কারণে এমনটি করেছেন তা এখনো নিশ্চিত হওয়া যায়নি।\nএ ব্যাপারে সিলেট বিমানবন্দর থানার পরিদর্শক (তদন্ত) সৌমেন মৈত্র বলেন, দুপুরে লাশ উদ্ধার করে ময়নাতদন্তের জন্য ওসমানী হাসপাতাল মর্গে পাঠিয়েছি। পুলিশ কিশোরীর মৃত্যুর কারণ তদন্ত করে দেখছে। এ বিষয়ে আইনি প্রক্রিয়া চলমান।",
    "scraped_at": "2025-12-24T23:27:50"
  },
  {
    "url": "https://www.jugantor.com/country-news/1043908",
    "title": "মনোনয়নপত্র সংগ্রহ করলেন সাবেক এমপি ও তার ছেলে",
    "publication_date": "2025-12-22T23:03:04+06:00",
    "keywords": "ত্রয়োদশ সংসদ নির্বাচন",
    "body": "স্বতন্ত্র প্রার্থী হিসেবে নীলফামারী-৪ (সৈয়দপুর-কিশোরগঞ্জ) আসন থেকে সাবেক সংসদ সদস্য সিদ্দিকুল আলম ও তার ছেলে ইরফান আলম মনোনয়নপত্র সংগ্রহ করেছেন।\nএছাড়া স্বতন্ত্র হিসেবে মনোনয়ন নিয়েছেন রিয়াদ আরফান সরকার রানা, এসএম মামুনুর রশিদ ও মো. শাহরিয়ার ফেরদৌস।\nএদিকে ত্রয়োদশ জাতীয় সংসদ নির্বাচনে নীলফামারীর চারটি আসন থেকে এখন পর্যন্ত বিভিন্ন দল ও স্বতন্ত্র মিলিয়ে ১৫ জন প্রার্থী মনোনয়নপত্র সংগ্রহ করেছেন।\nসোমবার (২২ ডিসেম্বর) বিকালে জেলা নির্বাচন কার্যালয় এ তথ্য নিশ্চিত করেছে।\nনির্বাচন অফিস সূত্রে জানা যায়, বিএনপি এখনো নীলফামারী-১ ও ৩ আসনে প্রার্থীর নাম ঘোষণা না করায় এসব আসনে দলটির কেউ মনোনয়নপত্র নেননি। জামায়াত তিনটি আসনে মনোনয়নপত্র সংগ্রহ করলেও নীলফামারী-৪ আসনে নেয়নি। জাতীয় নাগরিক পার্টি (এনসিপি) ২ ও ৩ আসনে প্রার্থী ঘোষণা করলেও এখনো মনোনয়নপত্র সংগ্রহ করেনি।\nসংগৃহীত মনোনয়নপত্রের মধ্যে জামায়াতের ৩টি, বিএনপির ২টি, ইসলামী আন্দোলনের ৪টি, জমিয়তে ওলামায়ে ইসলামের ১টি এবং স্বতন্ত্র ৫টি।\nবিএনপির প্রার্থীরা হলেন- নীলফামারী-২ আসনে আবুল হাসনাত মো. সাইফুল্লাহ ও নীলফামারী-৪ আসনে আব্দুল গফুর সরকার। জামায়াতের প্রার্থীরা হলেন- নীলফামারী-১ আসনে মাওলানা আব্দুস সাত্তার, নীলফামারী-২ আল ফারুক আব্দুল লতিফ ও নীলফামারী-৩ মাওলানা ওবায়দুল্লাহ সালাফী। ইসলামী আন্দোলনের প্রার্থীরা চারটি আসনেই মনোনয়নপত্র সংগ্রহ করেছেন।\nজেলা নির্বাচন কর্মকর্তা লুৎফুল কবীর সরকার জানান, মনোনয়নপত্র সংগ্রহ ও দাখিলের শেষ দিন ২৯ ডিসেম্বর। যাচাই-বাছাই চলবে ৩০ ডিসেম্বর থেকে ৪ জানুয়ারি পর্যন্ত। ভোটগ্রহণ অনুষ্ঠিত হবে আগামী ১২ ফেব্রুয়ারি।",
    "scraped_at": "2025-12-24T23:27:51"
  },
  {
    "url": "https://www.jugantor.com/country-news/1043907",
    "title": "খুলনায় এনসিপি নেতাকে গুলি, সাতক্ষীরা সীমান্তে বিজিবির সতর্কতা",
    "publication_date": "2025-12-22T23:01:46+06:00",
    "keywords": "সাতক্ষীরা",
    "body": "খুলনায় জাতীয় নাগরিক পার্টির (এনসিপি) অঙ্গসংগঠন শ্রমিক শক্তির বিভাগীয় আহ্বায়ক মোতাহেব শিকদারকে গুলি করেছে দুর্বৃত্তরা। এ ঘটনার পর হামলাকারীরা যাতে সীমান্ত দিয়ে পার্শ্ববর্তী দেশে পালিয়ে যেতে না পারে, সেজন্য সাতক্ষীরার ভোমরা স্থলবন্দরসহ পার্শ্ববর্তী সীমান্ত এলাকায় নিরাপত্তা ব্যবস্থা জোরদার ও সীমান্ত সিল করেছে বর্ডার গার্ড বাংলাদেশ (বিজিবি)।\nসোমবার (২২ ডিসেম্বর) বেলা পৌনে ১২টার দিকে খুলনার সোনাডাঙ্গা এলাকায় মোতাহেব শিকদারের ওপর এ হামলার ঘটনা ঘটে। সন্ত্রাসীরা তাকে লক্ষ্য করে গুলি ছুড়লে তিনি গুরুতর আহত হন। গুলিবিদ্ধ অবস্থায় তাকে দ্রুত উদ্ধার করে খুলনা মেডিকেল কলেজ হাসপাতালে ভর্তি করা হয়েছে।\nখুলনায় হামলার খবর ছড়িয়ে পড়ার পরপরই সাতক্ষীরা সীমান্তে কঠোর নজরদারি শুরু করেছে বিজিবি। সীমান্তের শূন্যরেখা থেকে ১৫০ গজ পর্যন্ত সাধারণ মানুষের প্রবেশ সম্পূর্ণ নিষিদ্ধ করা হয়েছে। এমনকি কৃষিকাজের জন্যও কাউকে সীমান্তে যাওয়ার অনুমতি দেওয়া হচ্ছে না।\nসাতক্ষীরা ৩৩ বিজিবি ব্যাটালিয়নের অধিনায়ক লে. কর্নেল কাজী আশিকুর রহমান এ তথ্য নিশ্চিত করে জানান, বিজিবি ৩৩ ব্যাটালিয়নের পক্ষ থেকে সীমান্তে অতিরিক্ত তল্লাশি চৌকি (চেকপোস্ট) স্থাপন ও টহল বাড়ানো হয়েছে। সীমান্তের প্রতিটি প্রবেশপথে যানবাহন ও সন্দেহভাজন ব্যক্তিদের নিবিড়ভাবে তল্লাশি করা হচ্ছে।",
    "scraped_at": "2025-12-24T23:27:53"
  },
  {
    "url": "https://www.jugantor.com/country-news/1043906",
    "title": "ফরিদপুরে সাঁড়াশি অভিযানে গ্রেফতার ১৪৯",
    "publication_date": "2025-12-22T23:01:43+06:00",
    "keywords": "গ্রেফতার,ফরিদপুর",
    "body": "ফরিদপুরে গত ৫ দিনে সাঁড়াশি অভিযান চালিয়ে কৃষক লীগ নেতাসহ ১৪৯ জনকে গ্রেফতার করেছে পুলিশ। নিয়মিত মামলা, ওয়ারেন্টভুক্ত আসামি, মাদক ও চুরিসহ বিভিন্ন অভিযোগে জেলার বিভিন্ন এলাকা থেকে তাদের গ্রেফতার করা হয়।\nসোমবার (২২ ডিসেম্বর) সন্ধ্যায় ফরিদপুরের অতিরিক্ত পুলিশ সুপার (প্রশাসন ও অর্থ) মো. শামছুল আজম বিষয়টি নিশ্চিত করেছেন।\nপুলিশ জানায়, গত ৪৮ ঘণ্টায় ফরিদপুর সদরসহ বোয়ালমারী, আলফাডাঙ্গা, মধুখালী, ভাঙ্গা, সদরপুর, চরভদ্রাসন, নগরকান্দা ও সালথা উপজেলার বিভিন্ন এলাকায় একযোগে অভিযান চালানো হয়। এতে নিয়মিত মামলার আসামি, ওয়ারেন্টভুক্ত, পলাতক, মাদক কারবারি এবং চুরি ও অন্যান্য অপরাধে জড়িত সন্দেহভাজনদের গ্রেফতার করা হয়। আইনি প্রক্রিয়া শেষে তাদের আদালতে সোপর্দ করা হয়েছে।\nএর আগে একই অভিযানের ধারাবাহিকতায় গত ৪ দিনে ১২০ জনকে গ্রেফতার করে পুলিশ। প্রাথমিকভাবে গ্রেফতারদের নাম-পরিচয় তাৎক্ষণিকভাবে জানাতে পারেননি পুলিশ কর্মকর্তা।\nএ বিষয়ে ফরিদপুরের অতিরিক্ত পুলিশ সুপার (প্রশাসন ও অর্থ) মো. শামছুল আজম বলেন, গত ২৪ ঘণ্টায় পুলিশের অভিযানে নিয়মিত মামলা, চুরি, ওয়ারেন্ট, মাদকসহ বিভিন্ন মামলায় ২৯ জনকে গ্রেফতার করা হয়েছে। জেলার সার্বিক আইনশৃঙ্খলা পরিস্থিতি নিয়ন্ত্রণে রাখতে এ অভিযান চলবে।",
    "scraped_at": "2025-12-24T23:27:54"
  },
  {
    "url": "https://www.jugantor.com/country-news/1043905",
    "title": "রাজশাহী-৫ আসনে বিএনপি প্রার্থীর ছড়াছড়ি",
    "publication_date": "2025-12-22T23:00:13+06:00",
    "keywords": "",
    "body": "রাজশাহী-৫ (পুঠিয়া-দুর্গাপুর) আসনে বিএনপি মনোনয়ন দিয়েছে জেলা বিএনপির সদস্য অধ্যাপক নজরুল ইসলাম মণ্ডলকে। গত ৩ নভেম্বর দলীয় মনোনয়ন ঘোষণার পরদিন থেকেই এ আসনের মনোনয়নপ্রত্যাশী বিএনপি ও অঙ্গসংগঠনের নেতারা লাগাতার কর্মসূচি পালন করেছেন।\nএবার দলীয় প্রার্থীর বিপরীতে আরও ৫ জন মনোনয়ন বঞ্চিত নেতা মনোনয়নপত্র উত্তোলন করেন। আরও দুইজন মনোনয়নপত্র উত্তোলন করবেন বলে ঘোষণা দিয়েছেন। ফলে মনোনীত প্রার্থীসহ রাজশাহীর এ আসনেই বিএনপির প্রার্থী সংখ্যা দাঁড়াবে হাফ ডজন।\nদলীয় প্রার্থীর ছড়াছড়িতে যেমন অস্বস্তিতে পড়েছেন মনোনীত প্রার্থী তেমনি বিব্রতকর অবস্থায় পড়েছেন বিএনপির নেতাকর্মীরা।\nজানা গেছে, কেউ কাউকে ছাড় দিতে প্রস্তুত নয়।\nদলীয় সূত্রে আরও জানা গেছে, গত ১৮ ডিসেম্বর মনোনয়নপত্র উত্তোলন করেন মনোনীত প্রার্থী অধ্যাপক নজরুল ইসলাম। সোমবার পুঠিয়া উপজেলা নির্বাহী অফিসারের কার্যালয় থেকে মনোনয়নপত্র উত্তোলন করেছেন- উপজেলা বিএনপির সাবেক সাধারণ সম্পাদক ও সাবেক পৌর মেয়র আল মামুন খান, রাজশাহী জেলা শ্রমিক দলের সভাপতি রোকনুজ্জামান আলম, পুঠিয়া উপজেলা বিএনপির সদস্য ইসফা খায়রুল হক শিমুল ও পুঠিয়া উপজেলা বিএনপির আহ্বায়ক আবু বকর সিদ্দিক।\nএর আগে গত ১৮ ডিসেম্বর এ আসনে মনোনয়নপত্র উত্তোলন করেন সাবেক এমপি প্রয়াত নাদিম মোস্তফার ছেলে জুলকার নাঈম মোস্তফা বিস্ময়। ফলে দলীয় প্রার্থীসহ রাজশাহী-৫ আসনে বিএনপির মোট ৬ জন নেতা মনোনয়নপত্র উত্তোলন করলেন।\nপুঠিয়া উপজেলা বিএনপির সাবেক সাধারণ সম্পাদক আল মামুন খান বলেন, আমি সাধারণ মানুষের দাবির মুখে মনোনয়নপত্র তুলেছি। এ আসনে এখনো চূড়ান্ত মনোনয়ন ঘোষণা হয়নি। তারেক রহমান দেশে আসার পর চূড়ান্ত ঘোষণা হবে। আমরা জনগণের রাজনীতি করি। সেই আশাতেই মনোনয়নপত্র তুলেছি।",
    "scraped_at": "2025-12-24T23:27:55"
  },
  {
    "url": "https://www.jugantor.com/politics/1043904",
    "title": "গানম্যান পাচ্ছেন শফিকুর পার্থ অলি মঞ্জু ফুয়াদ",
    "publication_date": "2025-12-22T22:59:02+06:00",
    "keywords": "স্বরাষ্ট্র মন্ত্রণালয়,ডা. শফিকুর রহমান,কর্নেল অলি আহমদ,ব্যারিস্টার আসাদুজ্জামান ফুয়াদ,আন্দালিব রহমান পার্থ",
    "body": "জুলাই গণঅভ্যুত্থান নেতাকর্মী, সমন্বয়ক, রাজনৈতিক দলের শীর্ষ নেতা ও আসন্ন জাতীয় সংসদ নির্বাচনের সম্ভাব্য প্রার্থীদের ব্যক্তিগত নিরাপত্তা নিশ্চিতে গানম্যান ও অস্ত্রের লাইসেন্স দেওয়ার উদ্যোগ নিয়েছে সরকার।এর অংশ হিসেবে ইতোমধ্যে গুরুত্বপূর্ণ ২০ জন ব্যক্তিকে গানম্যান দেওয়া হয়েছে।\nসোমবার (২২ ডিসেম্বর) দুপুরে সচিবালয়ে আইনশৃঙ্খলা সংক্রান্ত কমিটির বৈঠক শেষে সাংবাদিকদের ব্রিফিংয়ে এ তথ্য জানান স্বরাষ্ট্র উপদেষ্টা মো. জাহাঙ্গীর আলম চৌধুরী।\nএদিকে পুলিশ সূত্রে জানা গেছে, বেশ কয়েকজন রাজনীতিক ও সংসদ-সদস্য প্রার্থী গানম্যান ও অস্ত্রের লাইসেন্স চেয়ে আবেদন করেছেন।এই তালিকায় রয়েছেন- জামায়াতে ইসলামীর আমির ডা. শফিকুর রহমান, বাংলাদেশ জাতীয় পার্টির (জেপি) প্রধান ব্যারিস্টার আন্দালিব রহমান পার্থ, লিবারেল ডেমোক্রেটিক পার্টির (এলডিপি) সভাপতি কর্নেল (অব.) অলি আহমদ, জাতীয় পার্টির চেয়ারম্যান ও সাবেক মন্ত্রী আনোয়ার হোসেন মঞ্জু এবং এবি পার্টির ব্যারিস্টার ফুয়াদসহ একাধিক নেতাকে গানম্যান দেওয়ার প্রক্রিয়া চূড়ান্ত পর্যায়ে রয়েছে।\nসূত্র জানায়, জুলাই আন্দোলনে সম্মুখসারির কয়েকজন যোদ্ধা, সমন্বয়ক এবং ফ্যাসিবাদবিরোধী আন্দোলনে সক্রিয় রাজনীতিকরা দীর্ঘদিন ধরে প্রাণনাশের হুমকির মুখে রয়েছেন। গোয়েন্দা সংস্থার একাধিক প্রতিবেদনে নির্বাচন সামনে রেখে আইনশৃঙ্খলা পরিস্থিতি অস্থিতিশীল করার ষড়যন্ত্রের তথ্য সরকারকে অবহিত করা হয়েছে।\nএ প্রেক্ষাপটে অন্তর্বর্তী সরকারের সাবেক উপদেষ্টা ও এনসিপির আহ্বায়ক নাহিদ ইসলাম, এনসিপির দক্ষিণাঞ্চলের মুখ্য সমন্বয়ক হাসনাত আবদুল্লাহ, সিনিয়র যুগ্ম সদস্য সচিব তাসনিম জারা এবং মুখ্য সমন্বয়ক (উত্তরাঞ্চল) সারজিস আলমকে ইতোমধ্যে গানম্যান দেওয়া হয়েছে। একই সঙ্গে তাদের ব্যক্তিগত অস্ত্রের লাইসেন্স দেওয়ার বিষয়টিও প্রক্রিয়াধীন রয়েছে।\nসূত্র জানায়, জামায়াতের আমির ডা. শফিকুর রহমান ও জেপি প্রধান ব্যারিস্টার আন্দালিব রহমান পার্থ ঢাকা মহানগর পুলিশের কাছে ব্যক্তিগত নিরাপত্তার জন্য গানম্যান চেয়ে আবেদন করেছেন। এছাড়া গণসংহতি আন্দোলনের প্রধান সমন্বয়ক জুনায়েদ সাকি, ডেমরা-যাত্রাবাড়ী এলাকা থেকে বিএনপি মনোনীত সংসদ-সদস্য প্রার্থী তানভির আহমেদ রবিন, পাবনা-৩ আসনের বিএনপি মনোনীত প্রার্থী জাফির তুহিন, জেপি চেয়ারম্যান আনোয়ার হোসেন মঞ্জু, এলডিপি সভাপতি কর্নেল (অব.) অলি আহমদ এবং এবি পার্টির ব্যারিস্টার ফুয়াদসহ আরও কয়েকজন রাজনীতিক গানম্যান ও অস্ত্রের লাইসেন্স চেয়ে আবেদন করেছেন। যাচাই-বাছাই শেষে তাদের নিরাপত্তা দেওয়ার সিদ্ধান্ত নেওয়া হচ্ছে।\nফ্যাসিবাদ ও আধিপত্যবাদবিরোধী আন্দোলনে সক্রিয় শহীদ ওসমান হাদির পরিবারকেও বিশেষ নিরাপত্তার আওতায় আনা হচ্ছে। হাদির এক বোনকে অস্ত্রের লাইসেন্স ও গানম্যান দেওয়া হবে এবং পরিবারের অন্যান্য সদস্যের নিরাপত্তায় সার্বক্ষণিক পুলিশি ব্যবস্থা রাখা হবে।\nপুলিশের আইজি বাহারুল আলম যুগান্তরকে বলেন, যারা বেশি (ভারনারেবল) নিরাপত্তা ঝুঁকিতে রয়েছেন তাদের একজন অস্ত্রধারী রক্ষী দিয়েছি। যারা কম ঝুঁকিতে আছেন তাদের কিছু পরামর্শ দেওয়া হয়েছে যে, কিভাবে চলাফেরা করবেন। কোন সময় কখন কাকে কি জানাতে হবে। তিনি আরও জানান, সব বিষয় আমি বলতে পারব না। এসবির অতিরিক্ত আইজিপি তা দেখছেন।\nপুলিশের অপর এক কর্মকর্তা জানান, বিভিন্ন গোয়েন্দা সংস্থার তথ্যের ভিত্তিতে ঝুঁকিপূর্ণ ব্যক্তিদের তালিকা তৈরি করা হয়েছে। সেই তালিকা বিশ্লেষণ করে অগ্রাধিকার ভিত্তিতে গানম্যান দেওয়া হচ্ছে। তবে অনেকেই শিক্ষার্থী রিকসা এবং পাবলিক পরিবহনে চলাচল করেন, ফলে সবাইকে গানম্যান দেওয়া সম্ভব হচ্ছে না।\nস্বরাষ্ট্র মন্ত্রণালয়ের সূত্র জানায়, এখন পর্যন্ত লিখিতভাবে ১২ জন গানম্যান ও নিরাপত্তা চেয়ে আবেদন করেছেন। দুই এক দিনের মধ্যেই এ বিষয়ে বৈঠক করে চূড়ান্ত সিদ্ধান্ত নেওয়া হবে।",
    "scraped_at": "2025-12-24T23:27:56"
  },
  {
    "url": "https://www.jugantor.com/country-news/1043903",
    "title": "মনোনয়ন পরিবর্তনের দাবিতে টঙ্গীতে মশাল মিছিল",
    "publication_date": "2025-12-22T22:58:47+06:00",
    "keywords": "ত্রয়োদশ সংসদ নির্বাচন",
    "body": "গাজীপুর-২ আসনে বিএনপির মনোনয়ন না পাওয়ায় টঙ্গীতে শ্রমিক দলের কেন্দ্রীয় কমিটির কার্যকরী সভাপতি সালাহউদ্দিন সরকারের কর্মী-সমর্থকরা বিক্ষোভ ও মশাল মিছিল করেছেন।\n‎সোমবার (২২ ডিসেম্বর) সন্ধ্যা সাড়ে ৭টার দিকে ঢাকা-ময়মনসিংহ মহাসড়কের কলেজগেট এলাকা থেকে চেরাগআলী বাসস্ট্যান্ড পর্যন্ত বিক্ষোভ করেন তারা।\n‎এ সময় দলের প্রার্থী এম মঞ্জুরুল করিম রনির মনোনয়ন বাতিল করার আহ্বান জানান তারা।\n‎মশাল মিছিলে বিক্ষোভকারীরা সদ্য মনোনয়ন পাওয়া গাজীপুর মহানগর বিএনপির সাধারণ সম্পাদক এম মঞ্জুরুল করিম রনির মনোনয়ন বাতিল করে সালাহউদ্দিন সরকারকে পুনরায় মনোনয়ন দেওয়ার দাবি জানান।\n‎এ সময় বিক্ষোভকারীরা অভিযোগ করেন, দীর্ঘ ১৭ বছর মাঠে থেকে বিএনপির জন্য কাজ করা পরীক্ষিত নেতা সালাহউদ্দিন সরকারকে বঞ্চিত করে জুনিয়র রাজনৈতিক ব্যক্তিকে মনোনয়ন দেওয়া হয়েছে। তাকে রাজনৈতিক মাঠে কখনো দেখা যায়নি, এমনকি কোনো আন্দোলন-সংগ্রামেও অংশ নেননি।\n‎এ সময় উপস্থিত ছিলেন- বৃহত্তর টঙ্গী থানা বিএনপির সাবেক ভারপ্রাপ্ত সভাপতি ইসমাইল শিকদার বসু, টঙ্গী পশ্চিম থানা বিএনপির সাবেক সভাপতি শেখ মোহাম্মদ আলেক, পূর্ব থানা বিএনপির সাবেক সিনিয়র সহ-সভাপতি নূর মোহাম্মদ, সাবেক যুগ্ম-সাধারণ সম্পাদক জহির আহম্মেদ, সাবেক সাংগঠনিক সম্পাদক হাজী জসিম উদ্দিন দেওয়ান, স্বেচ্ছাসেবক দল নেতা আব্দুল হালিম, যুবদল নেতা টুটুলসহ টঙ্গী পূর্ব ও পশ্চিম থানা বিএনপিসহ ছাত্রদল, যুবদল ও বিএনপির বিভিন্ন পর্যায়ের শতাধিক নেতাকর্মী।",
    "scraped_at": "2025-12-24T23:27:57"
  },
  {
    "url": "https://www.jugantor.com/country-news/1043902",
    "title": "বিএনপির প্রস্তুতি সভা: ব্যানারে নাম না থাকায় ইয়াছিন সমর্থকদের হট্টগোল",
    "publication_date": "2025-12-22T22:58:13+06:00",
    "keywords": "বিএনপি,কুমিল্লা",
    "body": "কুমিল্লায় বাংলাদেশ জাতীয়তাবাদী দলের (বিএনপি) প্রস্তুতি সভার ব্যানারে দলের চেয়ারপারসনের উপদেষ্টা হাজী আমিনুর রশীদ ইয়াছিনের নাম না থাকায় হট্টগোল করেছেন তার সমর্থকরা। পরে নাম সংযোজন করে অনুষ্ঠান চালানো হয়।\nসোমবার (২২ ডিসেম্বর) বিকালে বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তনে অংশগ্রহণ করার লক্ষ্যে নগরীর শিল্পকলা একাডেমির এক প্রস্তুতি সভায় এ ঘটনা ঘটে।\nসভায় কুমিল্লা দক্ষিণ জেলা মহানগর এবং উপজেলাসহ সংশ্লিষ্ট ইউনিটের শীর্ষ পাঁচজন করে নেতা উপস্থিত ছিলেন। এতে অতিথি ছিলেন কুমিল্লা-৬ আসনে বিএনপির মনোনীত প্রার্থী মনিরুল হক চৌধুরী, কুমিল্লা দক্ষিণ জেলা বিএনপির সভাপতি জাকারিয়া তাহের সুমন, সাধারণ সম্পাদক আশিকুর রহমান মাহমুদ ওয়াসিম, কুমিল্লা মহানগর বিএনপির সাধারণ সম্পাদক ইউসুফ মোল্লা টিপু, কুমিল্লা-৫ আসনের বিএনপি মনোনীত প্রার্থী হাজী জসিম উদ্দিনসহ সিনিয়র নেতারা।\nজানা গেছে, সভার শুরুতে ব্যানারে বিএনপি চেয়ারপারসনের উপদেষ্টা হাজী আমিনুর রশিদ ইয়াছিনের নাম না থাকায় তার সমর্থকরা হট্টগোল শুরু করেন। এ সময় ব্যানার পরিবর্তন করে হাজী ইয়াছিনের নাম সংযুক্ত করে সভার কার্যক্রম শুরু করা হয়। সভা শেষে প্রধান অতিথি মনিরুল হক চৌধুরী বক্তব্য দেওয়ার সময় ইয়াছিন সমর্থকরা ফের হট্টগোল শুরু করেন। এ সময় ব্যাপক উত্তেজনা দেখা দেয়।\nকুমিল্লা মহানগর বিএনপির সাধারণ সম্পাদক ইউসুফ মোল্লা টিপু বলেন, হাজী আমিনুর রশীদ ইয়াছিন দীর্ঘদিন ধরে কুমিল্লা দক্ষিণ জেলা এবং মহানগর বিএনপির অভিভাবক হিসেবে দায়িত্ব পালন করে আসছেন। তিনি বিএনপি চেয়ারপারসনের উপদেষ্টা। দলের ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন অনুষ্ঠানের প্রস্তুতি সভার ব্যানারে ইয়াছিন ভাইয়ের নাম না থাকায়\nনেতাকর্মীরা উত্তেজিত হয়ে পড়েন। পরে আমিসহ অন্য নেতাদের হস্তক্ষেপে পরিস্থিতি শান্ত হয়।\nকুমিল্লা দক্ষিণ জেলা বিএনপির সভাপতি জাকারিয়া তাহের সুমন বলেন, এখানে দলের চেয়ারপারসন বেগম খালেদা জিয়া এবং ভারপ্রাপ্ত চেয়ারম্যান তারেক রহমান গুরুত্বপূর্ণ। আমাদের সবাইকে শৃঙ্খলা মেনে চলতে হবে। ব্যক্তিস্বার্থের চেয়ে দলের স্বার্থকে প্রাধান্য দিতে হবে। ব্যানারে নাম নিয়ে হট্টগোল করা ঠিক না।",
    "scraped_at": "2025-12-24T23:27:59"
  },
  {
    "url": "https://www.jugantor.com/country-news/1043901",
    "title": "কিশোর গ্যাং ‘অবসরপ্রাপ্ত মাফিয়ার’ ৯ সদস্য আটক",
    "publication_date": "2025-12-22T22:57:42+06:00",
    "keywords": "সিলেট",
    "body": "সিলেটে ‘অবসরপ্রাপ্ত মাফিয়া’ নামের কিশোর গ্যাংয়ের একটি বলয়ের ৯ জন সদস্যকে আটক করা হয়েছে। নগরীর বিভিন্ন এলাকায় ধারাবাহিক অভিযান চালিয়ে তাদের আটক করা হয়।\nপুলিশ সোমবার জানায়, গত রোববার রাত আনুমানিক সোয়া ১২টার দিকে এক সদস্যকে দুটি চাকুসহ আটক করা হয়। পরে তার দেওয়া তথ্যের ভিত্তিতে কোতোয়ালি মডেল থানাধীন বিভিন্ন আবাসিক এলাকায় ধারাবাহিক অভিযান চালিয়ে একই গ্যাংয়ের আরও আটজন সদস্যকে আটক করে পুলিশ। এ নিয়ে অভিযানে মোট ৯ জনকে আটক করা হয়।\nসিলেট মেট্রোপলিটন পুলিশের এডিসি (মিডিয়া) মোহাম্মদ সাইফুল ইসলাম বলেন, এ ঘটনায় কোতোয়ালি মডেল থানায় মামলা হয়েছে।\nতিনি জানান, মহানগরীর আইনশৃঙ্খলা পরিস্থিতি স্বাভাবিক রাখতে কিশোর গ্যাংয়ের বিরুদ্ধে এ ধরনের বিশেষ অভিযান নিয়মিতভাবে অব্যাহত থাকবে।",
    "scraped_at": "2025-12-24T23:28:00"
  },
  {
    "url": "https://www.jugantor.com/country-news/1043900",
    "title": "যাত্রী ওঠানামা ও ভাড়া নিয়ে প্রতিপক্ষের হামলায় যুবক নিহত",
    "publication_date": "2025-12-22T22:55:47+06:00",
    "keywords": "",
    "body": "নেত্রকোনার পূর্বধলায় অটোস্ট্যান্ডে যাত্রী ওঠানামা ও ভাড়া সংক্রান্ত বিরোধকে কেন্দ্র করে প্রতিপক্ষের হামলায় জিহাদুল ইসলাম (৩২) নামের এক যুবক নিহত হয়েছেন। সোমবার বিকালে ওই উপজেলার চৌরাস্তা মোড়সংলগ্ন ইলাসপুর এলাকায় এ ঘটনা ঘটে।\nনিহত জিহাদুল ইসলাম পূর্বধলা উপজেলার সদর ইউনিয়নের ইলাসপুর গ্রামের আব্দুল হাইয়ের ছেলে। তিনি পেশায় একজন ট্রাকচালক ছিলেন।\nপুলিশ ও প্রত্যক্ষদর্শী সূত্রে জানা যায়, উপজেলার চৌরাস্তা অটোস্ট্যান্ডে জারিয়াগামী দুটি অটোর যাত্রী ওঠানোকে কেন্দ্র করে স্থানীয় অটোচালক নিজাম উদ্দিন বাধা দেন। এ নিয়ে দুই অটোচালকের মধ্যে প্রথমে বাগবিতণ্ডা ও পরে মারধরের ঘটনা ঘটে। আহত এক অটোচালক স্থানীয় জিহাদুল ইসলামের পূর্বপরিচিত হওয়ায় মারধরের বিষয়টি তাকে জানান।\nএরপর জিহাদুল ইসলাম ওই ঘটনার প্রতিবাদ করলে নিজাম উদ্দিনের সঙ্গে তার কথা কাটাকাটি হয়। একপর্যায়ে দুজনের মধ্যে হাতাহাতির ঘটনা ঘটে। পরে স্থানীয়রা পরিস্থিতি শান্ত করে উভয়পক্ষকে নিজ নিজ বাড়িতে পাঠিয়ে দেন।\nকিন্তু কিছুক্ষণ পর নিজাম উদ্দিন ও তার ভাই শাহাবুদ্দিন পরিবারের কয়েকজন সদস্যকে সঙ্গে নিয়ে জিহাদুল ইসলামের ওপর হামলা চালায়। এতে উভয়পক্ষের মধ্যে হামলার ঘটনা ঘটে। একপর্যায়ে শাবলের আঘাতে জিহাদুল ইসলাম গুরুতর আহত হন।\nস্থানীয়দের সহায়তায় তাকে পূর্বধলা উপজেলা স্বাস্থ্য কমপ্লেক্সে নেওয়া হলে কর্তব্যরত চিকিৎসক সোহেল রানা প্রাথমিক পরীক্ষা-নিরীক্ষা শেষে তাকে মৃত ঘোষণা করেন।\nপূর্বধলা থানার ওসি মো. দিদারুল ইসলাম বলেন, পুলিশ ঘটনাস্থল পরিদর্শন করেছে এবং ঘটনার সঙ্গে জড়িতদের শনাক্তের চেষ্টা চলছে। নিহতের সুরতহাল প্রতিবেদন তৈরি করা হয়েছে। লাশ ময়নাতদন্তের জন্য নেত্রকোনা সদর হাসপাতালে পাঠানো হবে। এ ঘটনায় পরবর্তী আইনি প্রক্রিয়া চলমান।\nঅতিরিক্ত পুলিশ সুপার (সদর সার্কেল) সজল কুমার সরকার বলেন, অটোর যাত্রী ওঠানামা ও ভাড়া নিয়ে তর্ক-বিতর্কের সূত্র ধরে এ সংঘর্ষের ঘটনা ঘটে। প্রাথমিকভাবে জানা গেছে, পক্ষগুলোর মধ্যে জমিজমা সংক্রান্ত পূর্ববিরোধও ছিল। হামলার সময় মাথায় আঘাত পাওয়ায় জিহাদুলের মৃত্যু হয়। এ ঘটনাকে কেন্দ্র করে একটি দোকান ও একটি বাড়িতে অগ্নিসংযোগের ঘটনাও ঘটেছে।",
    "scraped_at": "2025-12-24T23:28:01"
  },
  {
    "url": "https://www.jugantor.com/country-news/1043899",
    "title": "জান্নাতুলের মেডিকেলে পড়াশোনার দায়িত্ব নিলেন তারেক রহমান",
    "publication_date": "2025-12-22T22:54:14+06:00",
    "keywords": "নোয়াখালী",
    "body": "নোয়াখালীর সেনবাগ উপজেলার ডমুরুয়া ইউপির কৈয়াজলা গ্রামের পিতৃহীন জান্নাতুল আরেফিনের মেডিকেল কলেজে পড়াশোনার সকল দায়িত্ব নিলেন বিএনপির ভারপ্রাপ্ত চেয়ারম্যান তারেক রহমান।\nসম্প্রতি প্রকাশিত ফলাফলে জান্নাতুল আরেফিন সাতক্ষীরা মেডিকেল কলেজে এবার সরকারিভাবে ভর্তির সুযোগ পান; কিন্তু আর্থিক অনটনের সংসারে ভর্তির অনিশ্চয়তার সংবাদ গণমাধ্যমে প্রকাশিত হলে বিষয়টি নজরে আসে বিএনপির ভারপ্রাপ্ত চেয়ারম্যান তারেক রহমানের।\nখুশির এ খবরটি জানাতে সোমবার বিকালে আরেফিনের গ্রামের বাড়িতে হাজির হন নোয়াখালী-২ (সেনবাগ-সোনাইমুড়ী আংশিক) আসনে বিএনপির মনোনয়নপ্রাপ্ত ধানের শীষের প্রার্থী, সাবেক বিরোধীদলীয় চিফ হুইপ ও বিএনপির চেয়ারপারসনের উপদেষ্টা জয়নুল আবদিন ফারুক।\nজান্নাতুল আরেফিনের পারিবারিক সূত্রমতে, ২০১৯ সালে জান্নাতুল আরেফিনের পিতা আবদুল ওয়াদুদ মারা যান। এরপর তার মা সাহিদা আক্তারের অনুপ্রেরণায় জান্নাতুল আরেফিন আজকে এ পর্যায়ে পৌঁছেছে। জান্নাতুল আরেফিন স্থানীয় গাজীরহাট উচ্চ বিদ্যালয় থেকে এসএসসি ও ফেনী জিয়া মহিলা কলেজ থেকে এইচএসসিতে জিপিএ-৫ অর্জন করেন। তিন বোন, এক ভাইয়ের মধ্যে জান্নাতুল আরেফিন সবার বড়। তিনি সবার দোয়া কামনা করেছেন।\nএ সময় সেনবাগ উপজেলা বিএনপির আহ্বায়ক মোক্তার হোসেন পাটোয়ারী, জেলা বিএনপির আহ্বায়ক কমিটির সদস্য আব্দুল্লাহ আল মামুন, সেনবাগ পৌর বিএনপির সদস্য সচিব মোহাম্মদ শহীদুল্লাহ,  সেনবাগ উপজেলা বিএনপির যুগ্ম আহ্বায়ক মিয়া মোহাম্মদ ইলিয়াছ, সেনবাগ উপজেলা বিএনপির আবুল বাহার, সেনবাগ পৌর বিএনপির যুগ্ম আহ্বায়ক নুরনবী বাচ্চু, সেনবাগ উপজেলা মহিলা দলের সভানেত্রী সুফিয়া আক্তার মনি প্রমুখ উপস্থিত ছিলেন।",
    "scraped_at": "2025-12-24T23:28:03"
  },
  {
    "url": "https://www.jugantor.com/country-news/1043898",
    "title": "সুখবর পেলেন ফরিদপুর বিএনপির ৭ নেতা",
    "publication_date": "2025-12-22T22:54:08+06:00",
    "keywords": "বিএনপি,ফরিদপুর",
    "body": "ফরিদপুর-১ আসনের বোয়ালমারী ও মধুখালী উপজেলার বাংলাদেশ জাতীয়তাবাদী দলের (বিএনপি) ৭ নেতার বহিষ্কারাদেশ প্রত্যাহার করা হয়েছে।\nরোববার (২১ ডিসেম্বর) দিবাগত রাতে ফরিদপুর জেলা বিএনপির আহ্বায়ক অ্যাডভোকেট মোদারেছ আলী ইছা ও সদস্য সচিব একেএম কিবরিয়া স্বপন স্বাক্ষরিত এক বিজ্ঞপ্তিতে এ তথ্য জানানো হয়।\nবহিষ্কারাদেশ প্রত্যাহার হওয়া নেতারা হলেন- বোয়ালমারী উপজেলার সাতৈর ইউনিয়ন বিএনপির সাধারণ সম্পাদক ও ইউনিয়ন পরিষদের চেয়ারম্যান রাফিউল আলম মিন্টু, মধুখালী উপজেলা বিএনপির সদস্য মো. আরিফুল ইসলাম, রায়পুর ইউনিয়ন বিএনপির সভাপতি আব্দুল মালেক নান্নু, জাহাপুর ইউনিয়ন বিএনপির ভারপ্রাপ্ত সভাপতি মো. আজাদ খান, রায়পুর ইউনিয়ন বিএনপির সাংগঠনিক সম্পাদক মো. আবু জাফর সরদার, ৭নং ওয়ার্ড বিএনপির সভাপতি মো. কাজী সিরাজুল ইসলাম ও নওয়াপাড়া ইউনিয়ন বিএনপির সহ-সভাপতি আবু বক্কর ছিদ্দিক।\nবিষয়টির সত্যতা নিশ্চিত করে জেলা বিএনপির সদস্য সচিব একেএম কিবরিয়া স্বপন বলেন, ফরিদপুর-১ আসনের ধানের শীষ মনোনীত প্রার্থী খন্দকার নাসিরুল ইসলামের সুপারিশে সাত বিএনপি নেতার বহিষ্কারাদেশ প্রত্যাহার করা হয়েছে।",
    "scraped_at": "2025-12-24T23:28:04"
  },
  {
    "url": "https://www.jugantor.com/country-news/1043897",
    "title": "ঢাকা-২ ও ৩ আসনে মনোনয়নপত্র সংগ্রহ করেছেন ১৩ জন",
    "publication_date": "2025-12-22T22:53:04+06:00",
    "keywords": "ত্রয়োদশ সংসদ নির্বাচন",
    "body": "ত্রয়োদশ জাতীয় সংসদ নির্বাচনে ঢাকা-২ ও ঢাকা-৩ আসনে মনোনয়নপত্র সংগ্রহ করেছেন ১৩ জন। এর মধ্যে ঢাকা-৩ আসনে ১০ জন ও ঢাকা-২ আসনে ৩ জন রয়েছেন।\nজানা গেছে, কেরানীগঞ্জ উপজেলার কালিন্দী, শাক্তা, বাস্তা, রোহিতপুর, তারানগর, কলাতিয়া, হযরতপুর এবং সাভার উপজেলার ভাকুর্তা, আমিনবাজার ও তেঁতুলঝড়া ইউনিয়ন নিয়ে ঢাকা-২ আসন গঠিত। অন্যদিকে কেরানীগঞ্জের আগানগর, জিনজিরা, শুভাঢ্যা, কোন্ডা ও তেঘরিয়া ইউনিয়ন নিয়ে ঢাকা-৩ আসন গঠিত।\nকেরানীগঞ্জ উপজেলা নির্বাচন কার্যালয় সূত্রে জানা গেছে, রোববার ঢাকা-৩ আসনে বিএনপির মনোনীত প্রার্থী গয়েশ্বর চন্দ্র রায়, তার পুত্রবধূ ও ঢাকা জেলা বিএনপির সাধারণ সম্পাদক নিপুণ রায়, বিএনপির নির্বাহী কমিটির সদস্য ও কেরানীগঞ্জ উপজেলা বিএনপির সাবেক সভাপতি নাজিমউদ্দিন মাস্টার, ঢাকা জেলা জামায়াতের নায়েবে আমির ও জামায়াত মনোনীত প্রার্থী অধ্যক্ষ শাহীনুর ইসলাম, যুবদল কেন্দ্রীয় কমিটির সহসভাপতি রেজাউল কবির পল, দক্ষিণ কেরানীগঞ্জ থানা বিএনপির সাধারণ সম্পাদক মোজাদ্দেদ আলী বাবু, ইসলামী আন্দোলন দক্ষিণ কেরানীগঞ্জ থানার সভাপতি সুলতান আহমেদ খান, ঢাকা জেলা (দক্ষিণ) ছাত্রদলের সভাপতি পাভেল মোল্লার মা পারুল মোল্লা, সাবেক ছাত্রদল নেতা মনির হোসেন ও দক্ষিণ কেরানীগঞ্জের খেজুরবাগ মীরেরবাগ এলাকার গৃহবধূ তাহমিনা রহমান মনোনয়ন কিনেছেন।\nঅন্যদিকে ঢাকা-২ থেকে মনোনয়নপত্র সংগ্রহ করেছেন বিএনপি চেয়ারপারসন খালেদা জিয়ার উপদেষ্টা ও ধানের শীষের প্রার্থী আমানউল্লাহ আমান, ইসলামী আন্দোলনের হাতপাখা প্রতীকের প্রার্থী মাওলানা জহিরুল ইসলাম ও ঢাকা জেলা জামায়াতের শূরা সদস্য ও জামায়াতের প্রার্থী প্রকৌশলী মোহাম্মদ তৌফিক হাসান।\nকেরানীগঞ্জ উপজেলা নির্বাচন কর্মকর্তা মোহাম্মদ মনিরুল ইসলাম বলেন, সোমবার পর্যন্ত ঢাকা-২ আসন থেকে তিনজন ও ঢাকা-৩ আসন থেকে ১০ জন মনোনয়নপত্র সংগ্রহ করেছেন। আগামী ২৯ ডিসেম্বর পর্যন্ত মনোনয়নপত্র সংগ্রহ ও জমা দেওয়া যাবে।",
    "scraped_at": "2025-12-24T23:28:05"
  },
  {
    "url": "https://www.jugantor.com/country-news/1043896",
    "title": "বাদুরের মাংস খেয়ে একই পরিবারের ৬ জন হাসপাতালে!",
    "publication_date": "2025-12-22T22:49:28+06:00",
    "keywords": "যশোর",
    "body": "যশোরের বাদুরের মাংস খেয়ে একই পরিবারের ৬ জন সদস্য অসুস্থ হয়ে পড়েছেন। গুরুতর অবস্থায় তাদের যশোর জেনারেল হাসপাতালে ভর্তি করা হয়েছে। তবে পরিবারের দাবি, বাদুরের মাংস খেয়ে নয়, কেউ খাবারে চেতনানাশক মিশিয়ে দিয়েছে। বাড়ির টাকা-পয়সাসহ মূল্যবান সামগ্রী লুট হয়ে গেছে।\nশনিবার রাতে মণিরামপুর উপজেলার বাহাদুরপুর গ্রামে এ ঘটনা ঘটে। রোববার তাদের হাসপাতালে ভর্তি করা হয়েছে।\nঅসুস্থরা হলেন- ওই গ্রামের শুভাস দাসের স্ত্রী সখি দাস, তার ছেলে ইন্দ্রজিৎ দাস, প্রসেনজিৎ দাস ও হৃদয় দাস, দিলিপ দাসের ছেলে অজয় দাস এবং মৃত তারাপদ দাসের ছেলে রবিন দাস।\nঅসুস্থ সখি দাস জানান, শনিবার দুপুরে তিনি বাপের বাড়ি থেকে প্রায় এক কেজি বাদুরের মাংস নিয়ে আসেন। পরে ওই মাংস রান্না করে রাতে পরিবারের সবাই ভাতের সঙ্গে খান। রোববার সকালে পরিবারের কেউ ঘুম থেকে না ওঠায় প্রতিবেশীদের সন্দেহ হয়। খোঁজ নিতে গিয়ে তারা দেখেন, পরিবারের সদস্যরা সবাই অসুস্থ অবস্থায় ঘরের ভেতরে পড়ে আছেন। পরে প্রতিবেশীরা দ্রুত তাদের উদ্ধার করে মণিরামপুর উপজেলা স্বাস্থ্য কমপ্লেক্সে ভর্তি করেন। সেখানে অবস্থার অবনতি হলে কর্তব্যরত চিকিৎসকরা ওই দিন বিকালে তাদের যশোর জেনারেল হাসপাতালে রেফার করেন।\nসখি দাসের দাবি, তারা বাদুরের মাংস খেয়ে অসুস্থ হননি। হয়ত খাবারের সঙ্গে কেউ ইচ্ছাকৃতভাবে কোনো ক্ষতিকর দ্রব্য মিশিয়ে থাকতে পারে। কারণ তাদের ঘর থেকে নগদ টাকা-পয়সাসহ মূল্যবান সামগ্রী লুট হয়ে গেছে।",
    "scraped_at": "2025-12-24T23:28:06"
  },
  {
    "url": "https://www.jugantor.com/country-news/1043895",
    "title": "আধিপত্য বিস্তার নিয়ে সংঘর্ষ, আহত অর্ধশতাধিক",
    "publication_date": "2025-12-22T22:48:25+06:00",
    "keywords": "হবিগঞ্জ",
    "body": "হবিগঞ্জের নবীগঞ্জ উপজেলার কালিয়ারভাঙ্গা ইউনিয়নের মান্দারকান্দি গ্রামে আধিপত্য বিস্তারকে কেন্দ্র করে দুপক্ষের লোকজনের মধ্যে ভয়াবহ সংঘর্ষে হয়েছে। সোমবার বিকালে প্রায় ঘণ্টাব্যাপী সংঘর্ষে উভয়পক্ষের অন্তত অর্ধশতাধিক লোকজন আহত হয়েছেন।\nআহতদের মধ্যে আশঙ্কাজনক অবস্থায় ১০ জনকে সিলেট ওসমানী মেডিকেল কলেজ হাসপাতালে পাঠানো হয়েছে। অপর আহতদের উপজেলা স্বাস্থ্য কমপ্লেক্সে চিকিৎসা দেওয়া হয়েছে। এ ঘটনায় এলাকায় উত্তেজনা বিরাজ করছে।\nঘটনার খবর পেয়ে সেনাবাহিনী ও নবীগঞ্জ থানা পুলিশ ঘটনাস্থলে গিয়ে পরিস্থিতি স্বাভাবিক করেছে।\nপুলিশ ও স্থানীয় সূত্রে জানা যায়, উপজেলার মান্দারকান্দি গ্রামের ইদ্রিছ মিয়া ও শামু ভট্টাচার্যের মধ্যে আধিপত্য বিস্তার নিয়ে বেশ কিছুদিন ধরে বিরোধ চলে আসছিল। এ অবস্থায় বিকালে স্থানীয় বাজারে তুচ্ছ ঘটনাকে কেন্দ্র করে ইদ্রিছ মিয়া ও শামু ভট্টাচার্যের মধ্যে বাগবিতণ্ডা হয়। এ ঘটনায় খবর পেয়ে উভয়পক্ষের লোকজন দেশীয় অস্ত্রশস্ত্র নিয়ে সংঘর্ষে জড়িয়ে পড়ে পড়ে।\nনবীগঞ্জ থানার ওসি মোনায়েম মিয়া জানান, ঘটনার খবর পেয়ে আমরা ঘটনাস্থলে পৌঁছে পরিস্থিতি স্বাভাবিক করি। বর্তমানে পরিস্থিতি পুলিশের নিয়ন্ত্রণে আছে। এলাকার পরিস্থিতি স্বাভাবিক আছে।",
    "scraped_at": "2025-12-24T23:28:07"
  },
  {
    "url": "https://www.jugantor.com/bnp/1043894",
    "title": "বিদেশে থেকেও জাতিকে ঐক্যবদ্ধ রেখেছেন তারেক রহমান: আমির খসরু",
    "publication_date": "2025-12-22T22:47:33+06:00",
    "keywords": "তারেক রহমান,আমির খসরু",
    "body": "বাংলাদেশ জাতীয়তাবাদী দলের (বিএনপি) স্থায়ী কমিটির সদস্য আমির খসরু মাহমুদ চৌধুরী বলেছেন, বিদেশে থেকেও বিএনপি এবং পুরো জাতিকে ঐক্যবদ্ধ রেখেছেন দলের ভারপ্রাপ্ত চেয়ারম্যান তারেক রহমান। এটি একমাত্র তার মতো নেতার পক্ষেই সম্ভব হয়েছে।\nতিনি বলেন, ঘোষিত সময়েই তারেক রহমান দেশে ফিরবেন। তার শারীরিক উপস্থিতি দল ও দেশের মানুষকে আরও বেশি উৎসাহিত এবং অনুপ্রাণিত করবে।\nসোমবার (২২ ডিসেম্বর) চট্টগ্রাম বিভাগীয় ব্যবসায়ী ফোরামের উদ্যোগে আয়োজিত ‘বাণিজ্য সংলাপ’ শেষে সাংবাদিকদের প্রশ্নের জবাবে তিনি এসব কথা বলেন। ওই সংলাপে তিনি প্রধান অতিথির বক্তব্য রাখেন।\nআমির খসরু বলেন, বাংলাদেশের মানুষ নির্বাচন পেছাতে চায় না। তবে একটা গোষ্ঠী- যারা নির্বাচন চায় না, তাদের বিষয়ে জনগণের সন্দেহ আছে। নির্বাচন না হলে, নির্বাচিত সংসদ বা সরকার না থাকলে যাদের লাভ তাদের বিষয়ে দেশের মানুষের সন্দেহ রয়ে গেছে। দেশের উন্নয়ন ও স্থিতিশীলতার জন্য নির্বাচিত সরকারের কোনো বিকল্প নেই।\nমতবিনিময় সভায় তিনি বলেন, বিএনপি যদি জনগণের ভোটে ক্ষমতায় যায় ব্যবসাকে ব্যবসায়ীদের হাতে রাখার চেষ্টা করা হবে। আমলাতন্ত্রের ক্ষমতা খর্ব করে ব্যবসায়ীদের হাতকে শক্তিশালী করা হবে। ব্যবসা করার ক্ষেত্রে যাতে ঘাটে ঘাটে ব্যবসায়ীদের কোনো ধরনের হয়রানির শিকার হতে না হয়। আমলাতন্ত্রের পেছনে ছুটতে না হয়, সেই ব্যবস্থা করা হবে।\nতিনি আরও বলেন, রাজনীতিবিদদের কাছে ব্যবসায়ীদের যেতে হবে না; ব্যবসায়ীদের কাছেই আসবেন রাজনীতিবিদ বা সরকারের সংশ্লিষ্ট ব্যক্তিরা। তারা জবাবদিহি করবেন। মোট কথা আগামীতে কেবল রাজনীতির গণতন্ত্রায়ন নয়; ব্যবসারও গণতন্ত্রায়ণ করতে চায় বিএনপি।\nআমির খসরু বলেন, যেখানে ছোট বড় সব ব্যবসায়ী প্রাপ্য সুযোগ-সুবিধা ভোগ করতে পারবেন। সততা নিষ্ঠা ও দক্ষতার সঙ্গে ব্যবসা পরিচালনা করতে সর্বস্তরের ব্যবসায়ীকেও এগিয়ে আসতে হবে।\nসাবেক এই মন্ত্রী বলেন, চট্টগ্রাম বন্দরে গণহারে কনটেইনার চেকিংয়ের নামে হয়রানি করা হয়, অসাধু কাস্টমস কর্মকর্তারা এর সুযোগ নেন। এমন সফটওয়্যার চালু করতে হবে যার ফলে কোনো কনটেইনার চেক করতে না হয়।\nতিনি বলেন, একটি মুদি দোকানের ব্যবসা খুলতে গেলেও নাকি ১৯ জায়গায় যেতে হয়। জাহাজ রিসাইক্লিং শিল্পে পরিবেশ অধিদপ্তরের একটি ছাড়পত্র পেতে ২ মাস অপেক্ষা করতে হয়।\nআমির খসরু বলেন, ব্যাংকিং খাতে দুর্নীতি ও লুটপাটের প্রধান কারণ হচ্ছে বিগত সরকারের আমলে কেন্দ্রীয় ব্যাংকের হাতে কোনো ক্ষমতা ছিল না কখনো প্রধানমন্ত্রীর দফতর, কখনো রাজনৈতিক ব্যক্তি কিংবা শক্তিধর ব্যক্তির ইশারায় ব্যাংকের গভর্নর পরিচালিত হয়েছেন। এ কারণে ব্যাংক লুটের পাশপাশি শেয়ার বাজারেও লুটের ঘটনা ঘটেছে। অথচ বিএনপির আমলে এ ধরনের কোনো ঘটনা ঘটেনি।\nতিনি বলেন, আগামীতে বিএনপি ক্ষমতায় এলে ব্যাংকিং খাতসহ বিভিন্ন খাতে পেশাদার লোকজন বসাবে। যাদের ওপর কোনো হস্তক্ষেপ থাকবে না। এছাড়া দক্ষ জনশক্তি গড়ে তোলা, দেশি-বিদেশি বিনিয়োগ আকৃষ্ট করাসহ অর্থনৈতিক উন্নয়নে বিএনপি আগামীতে কী কী ব্যবস্থা গ্রহণ করবে তার সার সংক্ষেপ তুলে ধরেন আমির খসরু।\nনগরীর পাঁচ তারকা হোটেল রেডিসন ব্লুর মেজবান হলে ইঞ্জিনিয়ার আলী আহমদের সভাপতিত্বে অনুষ্ঠানে চট্টগ্রাম ছাড়াও ব্রাহ্মণবাড়িয়া, চাঁদপুর, বান্দরবান, রাঙ্গামাটি, বান্দরবানসহ বিভাগের বিভিন্ন জেলা থেকে ব্যবসায়ী নেতারা উপস্থিত থেকে তাদের সমস্যা ও সংকটের কথা তুলে ধরেন।\nবাণিজ্য সংলাপে ব্যবসায়ী নেতাদের মধ্যে বক্তব্য রাখেন বিজিএমইএ নেতা ও এমিয়ান গ্রুপের এমডি আবদুস সালাম, কেডিএস গ্রুপের এমডি সেলিম রহমান, সীকম গ্রুপের কর্ণধার আমিরুল হক, মীর গ্রুপের এমডি আবদুস সালাম, পিএইচপি গ্রুপের পরিচালক জহিরুল ইসলাম রিংকু, প্যাসিফিক জিন্সের এমডি তানভীর আহমেদ, সিঅ্যান্ডএফ এজেন্ট অ্যাসোসিয়েশনের সভাপতি এসএম সাইফুল আলম, টেরিবাজার ব্যবসায়ী সমিতির সভাপতি আবদুল মান্নানসহ অন্তত ২০ ব্যবসায়ী প্রতিনিধি।\nসভা শেষে বিভিন্ন ব্যবসায়ীর প্রশ্নের জবাব দেন আমির খসরু।",
    "scraped_at": "2025-12-24T23:28:09"
  },
  {
    "url": "https://www.jugantor.com/country-news/1043893",
    "title": "শরীয়তপুরে ছাত্রদল-এনসিপির সংঘর্ষে আহত ৫",
    "publication_date": "2025-12-22T22:45:53+06:00",
    "keywords": "",
    "body": "তুচ্ছ ঘটনাকে কেন্দ্র করে শরীয়তপুর সদর উপজেলায় ছাত্রদল ও জাতীয় নাগরিক পার্টির (এনসিপি) নেতাকর্মীদের মধ্যে সংঘর্ষ এবং ধাওয়া-পালটা ধাওয়ার ঘটনা ঘটেছে। এ সময় একাধিক ককটেল বিস্ফোরণের ঘটনা ঘটে। এতে অন্তত ৫ জন আহত হয়েছেন।\nসোমবার সন্ধ্যায় সদর উপজেলার চৌরঙ্গী মোড়ে এ ঘটনা ঘটে। এ নিয়ে এলাকায় আতঙ্ক বিরাজ করছে।\nজানা যায়, শহীদ ওসমান হাদির হত্যাকারীদের বিচারের দাবিতে জেলা শহরে মিছিল বের করেন এনসিপি নেতাকর্মীরা। মিছিলটি চৌরঙ্গী এলাকায় এলে মোটরসাইকেল সাইড দেওয়াকে কেন্দ্র করে এক ছাত্রদল কর্মীর সঙ্গে বাগবিতণ্ডা হয় এনসিপি নেতাকর্মীদের। এ সময় ছাত্রদল কর্মীকে মারধর করা হয় বলে অভিযোগ ছাত্রদল কর্মীদের।\nএ ঘটনাকে কেন্দ্র করে চৌরঙ্গী এলাকায় সংঘর্ষে জড়ায় উভয়পক্ষ। সংঘর্ষ চলাকালে একাধিক ককটেল বিস্ফোরণ ঘটে। ককটেলের আঘাতে এ পর্যন্ত ছাত্রদলের ৫ নেতাকর্মী আহত হয়েছেন বলে জানিয়েছেন ছাত্রদলের সাবেক সভাপতি রাশেদ খান মেনন। আহতদের শরীয়তপুর সদর হাসপাতালে চিকিৎসা দেওয়া হচ্ছে।\nআহতরা হলেন- ইসাহাক সরদার (৩৪), নাঈম ইসলাম (২৬), নিরব (১৯), আরমান দরজি (২৫) ও মোহাম্মদ আলী (৩২)। এর মধ্যে নাঈম ইসলামের অবস্থা আশঙ্কাজনক হওয়ায় তাকে ঢাকায় পাঠানো হয়েছে।\nএ ঘটনার পর জাতীয় নাগরিক পার্টির (এনসিপি) কোনো নেতাকে না পাওয়ায় কারো বক্তব্য নেওয়া সম্ভব হয়নি।\nছাত্রদলের সাবেক সভাপতি রাশেদ খান মেনন বলেন, এনসিপি নামধারী কিছু লোক ছাত্রদলের ওপর হামলা করেছে। এতে আমাদের ৫ জন আহত হয়েছেন। একজনকে আশঙ্কাজনক অবস্থায় ঢাকায় পাঠানো হয়েছে।\nপালং মডেল থানার ওসি শাহ আলম বলেন, মোটরসাইকেল একজনের গায়ে লাগলে, তা নিয়ে প্রথমে হাতাহাতি হয়। পরে এ বিষয়টি নিয়ে দুই গ্রুপের মধ্যে সংঘর্ষ হয়। একটি গ্রুপ ককটেল বিস্ফোরণ ঘটায়।",
    "scraped_at": "2025-12-24T23:28:10"
  },
  {
    "url": "https://www.jugantor.com/country-news/1043892",
    "title": "নওগাঁ-৬ আসন থেকে মনোনয়নপত্র নিলেন সাবেক প্রতিমন্ত্রী",
    "publication_date": "2025-12-22T22:45:02+06:00",
    "keywords": "",
    "body": "ত্রয়োদশ জাতীয় সংসদ নির্বাচনে নওগাঁ-৬ (আত্রাই ও রাণীনগর) আসনে অংশগ্রহণের লক্ষ্যে মনোনয়ন ফরম সংগ্রহ করেছেন বিএনপির সাবেক প্রতিমন্ত্রী আলমগীর কবির।\nসোমবার বিকালে রিটার্নিং কর্মকর্তা ও নওগাঁর জেলা প্রশাসক মোহাম্মদ সাইফুল ইসলামের কাছ থেকে মনোনয়ন ফরম সংগ্রহ করেন তিনি।\nআত্রাই-রাণীনগর বাঁচানোর আহ্বান জানিয়ে মনোনয়নপত্র সংগ্রহ শেষে আলমগীর কবির সাংবাদিকদের বলেন, কালো টাকাকে মোকাবেলা করার জন্য নির্বাচনে এসেছি। আত্রাই ও রাণীনগরের মানুষ কালো টাকাকে ঘৃণা করে। টাকার নির্বাচন অন্যায় নির্বাচন। এখানে জনমতের কোনো প্রতিফলন ঘটে না। যারা টাকার ঝনঝনানি দেখাচ্ছে জনগণকে সঙ্গে নিয়ে তাদের মোকাবিলা করব। রাজনীতিতে যারা সততা ও দেশপ্রেম দেখাতে পারবে না তাদের রাজনীতি থেকে চলে যাওয়া উচিত। গণতন্ত্র ও মানুষের অধিকার প্রতিষ্ঠা করাই আমার প্রধান লক্ষ্য। আত্রাই রাণীনগরের মানুষ আমাকে চায় দেখেই নির্বাচনে এসেছি।\nতিনি আরও বলেন, সংস্কার, রাষ্ট্র মেরামত, দেশে গণতন্ত্র এবং মানবিক মূল্যবোধ প্রতিষ্ঠাই ছিল জুলাই আন্দোলনের মূল উদ্দেশ্য। সেটিকে সামনে রেখেই আগামী নির্বাচন অনুষ্ঠিত হবে। এ নির্বাচনে কালো টাকার কোনো প্রভাব থাকবে না, সন্ত্রাস থাকবে না, জনগণ অবাধ এবং সুষ্ঠুভাবে তাদের ভোটাধিকার প্রয়োগ করবে- এটিই আমাদের স্বপ্ন ও আকাঙ্ক্ষা। সেই আকাঙ্ক্ষা সফল করা সরকারের দায়িত্ব।\nএ সময় বিএনপির কেন্দ্রীয় নির্বাহী কমিটির সদস্য আনোয়ার হোসেন বুলু, বিএনপি নেতা নজরুল মাস্টার, অ্যাডভোকেট আবু বেলাল হোসেন জুয়েল, জয়নাল আবেদীনসহ নেতাকর্মীরা উপস্থিত ছিলেন।\nউল্লেখ্য, আলমগীর কবির চারদলীয় জোট সরকারের আমলে গৃহায়ণ ও গণপূর্ত মন্ত্রণালয়ের প্রতিমন্ত্রী ছিলেন। ২০১৮ সালের একাদশ জাতীয় সংসদ নির্বাচনে তিনি ধানের শীষ প্রতীক নিয়ে নির্বাচনে অংশ নিয়েছিলেন। এবারের আসন্ন ত্রয়োদশ জাতীয় সংসদ নির্বাচনে আসনটিতে দলটি আত্রাই উপজেলা বিএনপির সভাপতি শেখ রেজাউল ইসলাম রেজুকে দলীয় প্রার্থী হিসেবে মনোনয়ন দিয়েছে।",
    "scraped_at": "2025-12-24T23:28:11"
  },
  {
    "url": "https://www.jugantor.com/national/1043891",
    "title": "মাফিয়া চক্রের জন্য বিএসসি আগে লাভ করতে পারেনি: নৌপরিবহণ উপদেষ্টা",
    "publication_date": "2025-12-22T22:43:07+06:00",
    "keywords": "চট্টগ্রাম",
    "body": "নৌপরিবহণ উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেন বলেছেন, ৪০ বছর ধরে বন্দর একই প্রতিষ্ঠানের হাতে ছিল, তারা নতুন কাউকে আসতে দিতে চায় না। বিএসসি আগে লাভ করতে পারেনি এমন মাফিয়া চক্রের জন্য। সরকারের পক্ষ থেকে চট্টগ্রামে ১ বিলিয়ন ডলার বিনিয়োগের ব্যবস্থা করা হয়েছে। বড় বড় আন্তর্জাতিক প্রতিষ্ঠানও দেশের শেয়ার মার্কেটে আসবে। এসব হলে চট্টগ্রামের পাশাপাশি বাংলাদেশ উন্নত হবে, কর্মসংস্থানের ব্যবস্থা হবে।\nসোমবার চট্টগ্রামের পতেঙ্গায় বোর্ড ক্লাবে আয়োজিত বাংলাদেশ শিপিং করপোরেশনের (বিএসসি) ৪৮তম বার্ষিক সাধারণ সভা শেষে সাংবাদিকদের প্রশ্নের জবাবে তিনি এসব কথা বলেন।\nএ সময় চট্টগ্রাম সিটি করপোরেশনের (চসিক) মেয়র ডা. শাহাদাত হোসেনের বক্তব্যের প্রতিক্রিয়াও জানিয়েছেন তিনি।\nসম্প্রতি চসিক মেয়রের বক্তব্যের প্রতিক্রিয়ায় নৌপরিবহণ উপদেষ্টা বলেন, আমি কখনই বর্তমান মেয়র বা বর্তমান প্রশাসনকে নিয়ে কিছু বলিনি। আমি অতীতের কথা বলেছি। আপনারা ভালো করেই জানেন, অতীতে বন্দরে কী ধরনের মাফিয়ারা ছিল। আজকে বন্দরের অনেক উন্নতি হয়েছে, যা অতীতে সম্ভব হয়নি। এই বন্দর নতুন করে তৈরি হয়নি, একই বন্দর শুধু ব্যবস্থাপনায় পরিবর্তন এসেছে।\nতিনি আরও বলেন, যখন কোনো কথা বলা হয়, তখন কারো না কারো স্বার্থে আঘাত লাগে। আমি অতীত স্বার্থের কথাই বলেছি। আমি এই দেশের মানুষ, বাইরে থেকে আসিনি।\nচাঁদাবাজির বিষয়ে উপদেষ্টা বলেন, আমি মাসিক হিসাবের কথা বলিনি, বলেছি অলমোস্ট। সবাই জানে প্রতিদিন কত টাকা চাঁদাবাজি হয়। কে নেয়, কে নেয় না- সেটা বলা আমার কাজ না।\nবিএসসির ৪৮তম বার্ষিক সাধারণ সভায় সভাপতিত্ব করেন নৌপরিবহণ উপদেষ্টা ড. এম সাখাওয়াত হোসেন। সভায় নৌপরিবহণ মন্ত্রণালয়ের সচিব ড. নুরুন্নাহার চৌধুরী এবং বিএসসির ব্যবস্থাপনা পরিচালক কমোডর মাহমুদুল মালেক বক্তব্য দেন।\nসভায় শেয়ারহোল্ডারদের জন্য ২০২৪-২৫ অর্থবছরের নিট লাভ থেকে ২৫ শতাংশ নগদ লভ্যাংশ ঘোষণা করা হয়, যা উপস্থিত শেয়ারহোল্ডারদের ভোটে অনুমোদিত হয়েছে।\nএর আগে নৌপরিবহণ উপদেষ্টা ব্রিগেডিয়ার (অব.) এম সাখাওয়াত হোসেনের এক বক্তব্যের জেরে গত ১০ ডিসেম্বর চট্টগ্রাম প্রেস ক্লাবের এক অনুষ্ঠানে চসিক মেয়র তীব্র প্রতিক্রিয়া ব্যক্ত করেন। ওই সময় নৌপরিবহণ উপদেষ্টাকে চট্টগ্রামে আসতে দেবেন না বলে জানিয়েছিলেন মেয়র। একই সঙ্গে চাঁদাবাজি নিয়ে উপদেষ্টার দেওয়া বক্তব্যের সুনির্দিষ্ট ব্যাখ্যাও চেয়েছেন চসিক মেয়র শাহাদাত হোসেন।",
    "scraped_at": "2025-12-24T23:28:13"
  },
  {
    "url": "https://www.jugantor.com/campus/1043890",
    "title": "শেখ পরিবারের নামে ৫ স্থাপনার নাম পরিবর্তনের দাবি",
    "publication_date": "2025-12-22T22:42:47+06:00",
    "keywords": "ঢাকা বিশ্ববিদ্যালয়",
    "body": "ঢাকা বিশ্ববিদ্যালয়ে (ঢাবি) নামকরণ ইস্যুতে নতুন করে উত্তাপ ছড়িয়েছে। শেখ পরিবারের সদস্যদের নামে থাকা পাঁচটি স্থাপনার নাম পরিবর্তনের দাবিতে উপাচার্যের কার্যালয় ঘেরাও করে বিক্ষোভ করেছেন ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু) নেতারা। রোববার বেলা পৌনে তিনটায় তারা এ ঘেরাও করেন।\nডাকসু ভিপি আবু সাদিক কায়েম জানান, সংশ্লিষ্ট পাঁচটি স্থাপনার মধ্যে দুটি হল, একটি হোস্টেল এবং দুটি স্টাফ কোয়ার্টার রয়েছে। স্থাপনাগুলো হলো শেখ মুজিবুর রহমান হল, বঙ্গমাতা শেখ ফজিলাতুন্নেছা মুজিব হল, শেখ রাসেল টাওয়ার, বঙ্গবন্ধু টাওয়ার ও সুলতানা কামাল হোস্টেল।\nতিনি দাবি করেন, শিক্ষার্থীদের ঐকমত্যের ভিত্তিতে শেখ মুজিবুর রহমান হলের নাম পরিবর্তন করে ‘শহীদ ওসমান হাদি হল’ এবং বঙ্গমাতা শেখ ফজিলাতুন্নেছা মুজিব হলের নাম ‘বীরপ্রতীক ক্যাপ্টেন সিতারা বেগম হল’ করার প্রস্তাব করা হয়েছে।\nতবে এর আগে ডাকসুর পক্ষ থেকে বঙ্গমাতা শেখ ফজিলাতুন্নেছা মুজিব হলের নাম ‘ফেলানী খাতুন হল’ করার প্রস্তাব দিলে সংশ্লিষ্ট হলের শিক্ষার্থীরা দ্বিমত পোষণ করেন। একইসঙ্গে জুলাই অভ্যুত্থানে বিরোধিতাকারী শিক্ষক, কর্মকর্তা ও কর্মচারীদের বিরুদ্ধে প্রশাসনিক ব্যবস্থা নেওয়ার দাবিও জানান তারা।\nবিক্ষোভ চলাকালে ‘ফ্যাসিবাদের আইকন, ভেঙে দাও গুঁড়িয়ে দাও’, ‘ফ্যাসিবাদের ঠিকানা, এই মাটিতে হবে না’, ‘আছে যত ফ্যাসিবাদ, করতে হবে উৎখাত’, ‘দাবি মোদের পরিষ্কার, করতে হবে বহিষ্কার’, ‘জঙ্গি লীগের ঠিকানা, এ বাংলায় হবে না’, ‘বাকশালের জনক কে, শেখ মুজিব’সহ বিভিন্ন স্লোগান দিতে দেখা যায়। বিক্ষোভে বঙ্গমাতা শেখ ফজিলাতুন্নেছা হল সংসদের সাধারণ সম্পাদক মিফতাহুল জান্নাত রিফাত বলেন, একজন নারী মুক্তিযোদ্ধার নামে আমাদের হলের নামকরণ করার ম্যান্ডেট পেয়েছি। আমাদের হলের অধিকাংশ শিক্ষার্থী বীরপ্রতীক ক্যাপ্টেন সিতারা বেগমের নামে হলের নাম পরিবর্তনের পক্ষে।\nতিনি আরও বলেন, শেখ রাসেল টাওয়ার, বঙ্গবন্ধু টাওয়ার ও সুলতানা কামাল হোস্টেলের নাম পরিবর্তনের দাবিও প্রশাসনের কাছে জানানো হবে।\nবিক্ষোভ শেষে ডাকসুর নেতারা ঢাকা বিশ্ববিদ্যালয়ের উপ-উপাচার্য অধ্যাপক সাইমা হক বিদিশার কাছে একটি স্মারকলিপি প্রদান করেন।",
    "scraped_at": "2025-12-24T23:28:14"
  },
  {
    "url": "https://www.jugantor.com/country-news/1043889",
    "title": "সাবেক ভূমিমন্ত্রীর ভাই-বোন ও ব্যাংক কর্মকর্তার বিরুদ্ধে ৮ মামলা",
    "publication_date": "2025-12-22T22:40:37+06:00",
    "keywords": "চট্টগ্রাম",
    "body": "গ্রামের সহজ-সরল কৃষকসহ বিভিন্ন পেশার লোকজনকে ব্যবসায়ী সাজিয়ে ঋণের নামে ৫৬ কোটি টাকা আত্মসাতের অভিযোগে সাবেক ভূমিমন্ত্রী সাইফুজ্জামান চৌধুরী জাবেদের ভাই, বোন ও ব্যাংক কর্মকর্তার বিরুদ্ধে পৃথক আটটি মামলা দায়ের করেছে দুর্নীতি দমন কমিশন (দুদক)।\nসোমবার দুপুরে দুদকের প্রধান কার্যালয়ের কর্মকর্তারা সমন্বিত জেলা কার্যালয় চট্টগ্রাম-১-এ মামলাগুলো দায়ের করেন।\nনিজ মালিকানাধীন ইউনাইটেড কমার্শিয়াল ব্যাংক (ইউসিবিএল) থেকে বিপুল অংকের টাকা ঋণ নিয়ে আত্মসাৎ ও বিদেশে পাচার করা হয় বলে অভিযোগে উল্লেখ করা হয়েছে।\nদুদক সমন্বিত জেলা কার্যালয় চট্টগ্রাম-১ এর ডিডি সুবেল আহমেদ বিষয়টি নিশ্চিত করেছেন।\nপ্রতিটি মামলায় আসামি করা হয়েছে- সাইফুজ্জামান চৌধুরী জাবেদের ছোট ভাই ও ব্যাংকটির তৎকালীন পরিচালক আনিসুজ্জামান চৌধুরী রনিকে। সাতটি মামলায় ব্যাংকটির আরেক পরিচালক জাবেদের আরেক ভাই আসিফুজ্জামান চৌধুরী আসামি হিসেবে আছেন। তিনটি মামলায় জাবেদের বোন ব্যাংকটির সাবেক পরিচালক রোকসানা জামান চৌধুরীকে আসামি করা হয়েছে।\nএছাড়া ইউসিবিএলের বিভিন্ন শাখার কর্মকর্তা, পরিচালনা পর্ষদের কয়েকজন সদস্য এবং জাবেদ পরিবারের ব্যবসায়িক প্রতিষ্ঠানের আরও কয়েকজন কর্মচারীকে প্রতিটি মামলায় আসামি করা হয়েছে।\nযাদের ব্যবসায়ী সাজিয়ে ঋণ নেওয়া হয়েছে তারা হলেন- সেলুন কর্মচারী রাজধন সুশীল, কৃষক মো. মাঈন উদ্দিন, নাজিম উদ্দিন, জসিম উদ্দিন ও নুরুল ইসলাম, প্রবাসী সাইফু উদ্দিন, ফুটবল খেলোয়াড় দিদারুল আলম এবং ব্যাটারিচালিত অটোরিকশাচালক আমির হামজা।\nমামলার অভিযোগে জানা যায়, ২০২৩ সালে এ অনিয়ম ও জালিয়াতি সংঘটিত হওয়ার সময় ভূমিমন্ত্রী হিসেবে দায়িত্বরত ছিলেন সাইফুজ্জামান চৌধুরী জাবেদ। তখন ব্যাংকে জাবেদ ও তার স্ত্রী রুকমিলা জামানের একচ্ছত্র প্রভাব ছিল। জাবেদের ভাই-বোন ও পরিচালনা পর্ষদের কয়েকজন ঘনিষ্ঠ সদস্য প্রভাব সৃষ্টি করে ঋণ অনুমোদন করেন এবং সেগুলো মিলেমিশে আত্মসাৎ করেন।\n৮টি মামলায় মোট ৫৬ কোটি ১৫ লাখ টাকা ঋণ নিয়ে আত্মসাৎ ও বিদেশে পাচারের অভিযোগ করা হয়েছে। গ্রামের সহজ-সরল লোকজনের কাছ থেকে কৌশলে বিভিন্ন তথ্য ও জাতীয় পরিচয়পত্র (এনআইডি) নিয়ে তাদের নামে ইউসিবিএলে হিসাব খোলা হয়। এরপর তাদের নামে ব্যাংক থেকে ঋণ নেওয়া হয়। আর জাবেদ পরিবারের ব্যবসা প্রতিষ্ঠানের কর্মীদের নামে খোলা একই ব্যাংকের হিসাব নম্বরে সেই টাকা স্থানান্তর করে পরবর্তীতে তা তুলে নিয়ে আত্মসাৎ করা হয়েছে।\nসাইফুজ্জামান চৌধুরী জাবেদ চট্টগ্রাম-১২ আনোয়ারা আসন থেকে ২০১৪ সালে ও ২০১৮ সালে দুবার সংসদ সদস্য নির্বাচিত হয়ে ভূমি মন্ত্রণালয়ের দায়িত্ব পালন করেন। এর মধ্যে প্রথমবার প্রতিমন্ত্রী ও দ্বিতীয় দফায় পূর্ণমন্ত্রী ছিলেন। ২০২৪ সালে আবারও মনোনয়ন পেয়ে সংসদ সদস্য নির্বাচিত হন। তবে মন্ত্রিসভায় আর জায়গা হয়নি।\n২০২৪ সালের ৫ আগস্ট আওয়ামী লীগ সরকারের পতনের আগেই সাইফুজ্জামান চৌধুরী জাবেদ দেশ ছেড়ে পালিয়ে যান। পরে লন্ডনে তার অবস্থানের তথ্য প্রকাশ হয় গণমাধ্যমে।",
    "scraped_at": "2025-12-24T23:28:15"
  },
  {
    "url": "https://www.jugantor.com/country-news/1043888",
    "title": "বগুড়া-৭ আসনে খালেদা জিয়ার পক্ষে আরও দুটি মনোনয়ন ফরম উত্তোলন",
    "publication_date": "2025-12-22T22:39:02+06:00",
    "keywords": "",
    "body": "বগুড়া-৭ (গাবতলী-শাজাহানপুর) আসনে বিএনপির চেয়ারপারসন বেগম খালেদা জিয়ার পক্ষে আরও দুটি মনোনয়নপত্র উত্তোলন করা হয়েছে। এ আসনে বেগম খালেদা জিয়ার নির্বাচন পরিচালনা কমিটির সমন্বয়কারী ও তার উপদেষ্টা পরিষদের সদস্য হেলালুজ্জামান তালুকদার লালুর নেতৃত্বে সোমবার দুপুরে মনোনয়নপত্র দুটি সংগ্রহ করা হয়।\nনেতাকর্মীরা জানান, সোমবার বেলা সাড়ে ১২টার দিকে গাবতলী উপজেলা নির্বাহী কর্মকর্তা ও সহকারী রিটার্নিং অফিসার মোহাম্মদ হাফিজুর রহমানের কাছে মনোনয়নপত্র সংগ্রহ করা হয়।\nএ সময় গাবতলী উপজেলা বিএনপির সভাপতি মোরশেদ মিল্টন, শাহজাহানপুর উপজেলা বিএনপির সভাপতি এনামুল হক, গাবতলী উপজেলা বিএনপির সাধারণ সম্পাদক এনামুল হক নতুন, গাবতলী পৌরসভার সাবেক মেয়র সাইফুল ইসলাম, গাবতলী পৌর বিএনপির সাধারণ সম্পাদক আব্দুর রহিম পিন্টু প্রমুখ উপস্থিত ছিলেন।\nএর আগে গাবতলী উপজেলা পরিষদ চত্বরে বগুড়া-৭ (গাবতলী-শাজাহানপুর) আসনের প্রার্থী বিএনপি চেয়ারপারসন বেগম খালেদা জিয়ার সুস্থতা কামনায় বিশেষ দোয়া অনুষ্ঠিত হয়।\nএরপর বেগম খালেদা জিয়ার নির্বাচন পরিচালনা কমিটির সমন্বয়কারী ও উপদেষ্টা পরিষদের সদস্য হেলালুজ্জামান তালুকদার লালুর নেতৃত্বে নেতাকর্মীরা শাজাহানপুর উপজেলা নির্বাহী কর্মকর্তা ও সহকারী রিটার্নিং অফিসার তাইফুর রহমানের কাছ থেকে মনোনয়নপত্র সংগ্রহ করেন।\nএ সময় উল্লিখিত নেতারা ছাড়াও বিপুলসংখ্যক নেতাকর্মী ও সমর্থকরা উপজেলা পরিষদ চত্বরে উপস্থিত ছিলেন। তাদের মাঝে উৎসবের আমেজ দেখা দেয়।\nএর আগে গত রোববার দুপুরে একই আসনে বেগম খালেদা জিয়ার পক্ষে সিনিয়র জেলা নির্বাচন কর্মকর্তা ফজলুল করিমের কাছ থেকে মনোনয়ন ফরম সংগ্রহ করেন নির্বাচন পরিচালনা কমিটির সমন্বয়কারী সাবেক এমপি হেলালুজ্জামান তালুকদার লালু।\nবগুড়া গাবতলী উপজেলা নির্বাচন কর্মকর্তা আনিসুর রহমান জানান, বিএনপির চেয়ারপারসন ও সাবেক প্রধানমন্ত্রী বেগম খালেদা জিয়া বগুড়া-৭ (গাবতলী-শাজাহানপুর) আসনে প্রার্থী হবেন। নেতারা তার পক্ষে তিন স্থান থেকে মনোনয়নপত্র সংগ্রহ করেছেন; কিন্তু নির্ধারিত সময়ের মধ্যে একস্থানে প্রার্থীর স্বাক্ষর সম্বলিত একটি ফরম জমা দিতে হবে।",
    "scraped_at": "2025-12-24T23:28:16"
  },
  {
    "url": "https://www.jugantor.com/country-news/1043887",
    "title": "সিলেট নগরীতে দোকানপাট খোলা-বন্ধের নতুন সময়সূচি",
    "publication_date": "2025-12-22T22:37:08+06:00",
    "keywords": "সিলেট",
    "body": "সিলেট নগরীর দোকানপাট খোলার সময়সূচিতে পরিবর্তন এনেছে সিলেট মেট্রোপলিটন পুলিশ (এসএমপি)।\nসংশোধিত গণবিজ্ঞপ্তি অনুযায়ী, মহানগরের বিভিন্ন শ্রেণির ব্যবসা প্রতিষ্ঠানের জন্য নতুন সময়সীমা নির্ধারণ করা হয়েছে।\nসোমবার সিলেট মেট্রোপলিটন পুলিশ কমিশনার আবদুল কুদ্দুছ চৌধুরী স্বাক্ষরিত এক গণবিজ্ঞপ্তিতে এ তথ্য জানানো হয়।\nএর আগে ১ ডিসেম্বর প্রকাশিত গণবিজ্ঞপ্তিটি সংশোধন করে নতুন এ নির্দেশনা জারি করা হয়।\nগণবিজ্ঞপ্তিতে জানানো হয়- খাবার হোটেল, রেস্তোরাঁ, আবাসিক হোটেল, ওষুধের ফার্মেসি, হাসপাতাল ও ক্লিনিকসমূহ সার্বক্ষণিক খোলা থাকবে। এছাড়া মিষ্টির দোকান, মুদি দোকান ও কাঁচাবাজার রাত সাড়ে ১০টা পর্যন্ত খোলা রাখা যাবে। অন্যদিকে অন্যান্য সব বাণিজ্যিক প্রতিষ্ঠান রাত সাড়ে ৯টা পর্যন্ত খোলা রাখার অনুমতি দেওয়া হয়েছে।\nএদিকে পবিত্র হযরত শাহজালাল (রহ.) ও হযরত শাহপরাণ (রহ.) মাজার সংলগ্ন এলাকার স্যুভেনির শপগুলোর জন্য বিশেষ ছাড় দিয়ে রাত ১১টা পর্যন্ত দোকান খোলা রাখার অনুমোদন দেওয়া হয়েছে।\nগণবিজ্ঞপ্তিতে আরও উল্লেখ করা হয়, জনস্বার্থে এ সিদ্ধান্ত নেওয়া হয়েছে এবং নির্ধারিত সময়সূচি সব ব্যবসায়ী ও সংশ্লিষ্টদের যথাযথভাবে অনুসরণ করার অনুরোধ জানানো হয়েছে।",
    "scraped_at": "2025-12-24T23:28:18"
  },
  {
    "url": "https://www.jugantor.com/country-news/1043886",
    "title": "ধানের শীষের প্রার্থী ছাড়াও মনোনয়নপত্র নিলেন বিএনপির ১৬ নেতা",
    "publication_date": "2025-12-22T22:34:54+06:00",
    "keywords": "",
    "body": "আসন্ন ত্রয়োদশ জাতীয় সংসদ নির্বাচনের তফসিল ঘোষণার পর থেকে টাঙ্গাইলের আসনগুলোতে প্রার্থী ও ভোটারদের মধ্যে নানা জল্পনা কল্পনা শুরু হয়েছে। প্রার্থীদের কাছে উন্নয়নসহ নানা দাবি তুলছেন ভোটাররা। আবার প্রার্থীরাও বিজয়ী হতে নানা প্রতিশ্রুতি দিচ্ছেন।\nসোমবার (২২ ডিসেম্বর) পর্যন্ত ৭টি আসনে দলীয় মনোনয়ন না পেয়ে জেলা বিএনপির সাধারণ সম্পাদকসহ দলটির ১৬ নেতাকর্মী মনোয়নপত্র সংগ্রহ করেছেন।\nনির্বাচন কার্যালয় ও স্থানীয় সূত্র জানায়, টাঙ্গাইলের ১২টি উপজেলা নিয়ে আটটি সংসদীয় আসন গঠিত। বুধবার থেকে সারা দেশেই ত্রয়োদশ জাতীয় সংসদ নির্বাচনের মনোনয়নপত্র বিক্রি শুরু করেছে নির্বাচন কমিশন।\nসোমবার পর্যন্ত বিএনপি, জামায়াতে ইসলামী, এনসিপি, স্বতন্ত্রসহ বিভিন্ন দলের ৪১ জন প্রার্থী মনোনয়ন সংগ্রহ করেছেন।\nটাঙ্গাইল-১ (মধুপুর-ধনবাড়ী) আসনে দলীয় মনোনয়ন পেয়েছেন বিএনপির কেন্দ্রীয় নির্বাহী কমিটির সদস্য ফকির মাহবুব আনাম স্বপন। এ আসন থেকে দলীয় মনোনয়ন না পেয়ে বিএনপির কেন্দ্রীয় নির্বাহী কমিটির সদস্য মোহাম্মদ আলী ও বিএনপি থেকে বহিষ্কৃত অবসরপ্রাপ্ত কর্নেল আসাদুল ইসলাম আজাদ ও বিএনপি সমর্থিত আফিফ উদ্দিন আহমাদ মনোনয়নপত্র সংগ্রহ করেছেন। তবে আফিফ উদ্দিন আহমাদের দলীয় কোনো পদ নেই।\nটাঙ্গাইল-৩ (ঘাটাইল) আসনে দলীয় মনোনয়ন পেয়েছেন বিএনপির কেন্দ্রীয় নির্বাহী কমিটির সদস্য এসএম ওবায়দুল হক নাসির। এ আসনে দলীয় মনোনয়ন না পেয়ে মনোনয়ন সংগ্রহ করেছেন বিএনপি চেয়ারপারসনের উপদেষ্টা সাবেক মন্ত্রী লুৎফর রহমান আজাদ, নির্বাহী কমিটির সদস্য মো. মাইনুল ইসলাম।\nটাঙ্গাইল-৪ (কালিহাতী) আসনে দলীয় মনোনয়ন পেয়েছেন কেন্দ্রীয় বিএনপির নির্বাহী কমিটির সদস্য মো. লুৎফর রহমান মতিন। এ আসন থেকে দলীয় মনোনয়ন না পেয়ে মনোনয়নপত্র সংগ্রহ করেছেন ঢাকা বিভাগীয় সহ-সাংগঠনিক সম্পাদক বেনজির আহমেদ টিটো।\nটাঙ্গাইল-৫ (সদর) আসনে দলীয় মনোনয়ন পেয়েছেন কেন্দ্রীয় বিএনপির প্রচার সম্পাদক সুলতান সালাউদ্দিন টুকু। এ আসনে দলীয় মনোনয়ন না পেয়ে মনোনয়নপত্র সংগ্রহ করেছেন জেলা বিএনপির সাধারণ সম্পাদক ফরহাদ ইকবাল।\nটাঙ্গাইল-৬ (দেলদুয়ার-নাগরপুর) আসনে দলীয় মনোনয়ন পেয়েছেন নাগরপুর উপজেলা বিএনপির সদস্য রবিউল আওয়াল। দলীয় মনোনয়ন না পেয়ে মনোনয়নপত্র সংগ্রহ করেছেন উপজেলা বিএনপির সদস্য মো. ইকবাল হোসেন খান, ছাত্রদল নেতা আতিকুর রহমান ও মো. জুয়েল সরকার। তবে জুয়েল সরকারের দলীয় কোনো পদ-পদবি নেই।\nটাঙ্গাইল-৭ (মির্জাপুর) আসনে দলীয় মনোনয়ন পেয়েছেন বিএনপির কেন্দ্রীয় কমিটির শিশু বিষয়ক সম্পাদক আবুল কালাম আজাদ সিদ্দিকী। তবে এ আসনে দলীয় মনোনয়ন না পেয়ে মনোনয়নপত্র সংগ্রহ করেছেন কেন্দ্রীয় কমিটির সহ-সাংস্কৃতিক বিষয়ক সম্পাদক সাইদুর রহমান সাইদ সোরহাব, বিএনপির বহিষ্কৃত নেতা ফিরোজ হায়দার খান, কেন্দ্রীয় কৃষক দলের সাংগঠনিক সম্পাদক দিপু হায়দার খান।\nটাঙ্গাইল-৮ (বাসাইল-সখীপুর) আসনে দলের মনোনয়ন পেয়েছেন বিএনপির ভাইস চেয়ারম্যান আহমেদ আযম খান। দলীয় মনোনয়ন না পেয়ে মনোনয়নপত্র সংগ্রহ করেছেন বিএনপির মনোনয়ন দাবি করা সালাউদ্দিন আলমগীর রাসেল ও হাবিবুর রহমান কামাল। তবে সালাউদ্দিন আলমগীরের কোনো দলীয় পরিচয় নেই। সালাউদ্দিন আলমগীরের সহযোগী হিসেবে হাবিবুর রহমান কামাল মনোনয়নপত্র সংগ্রহ করেছেন।\nএছাড়াও এ আসন থেকে মনোনয়নপত্র তুলেছেন বিএনপি থেকে বহিষ্কৃত সখীপুর উপজেলা বিএনপির প্রতিষ্ঠাতা সভাপতি এসএম হাবিবুর রহমান।",
    "scraped_at": "2025-12-24T23:28:19"
  },
  {
    "url": "https://www.jugantor.com/country-news/1043885",
    "title": "‘লিডার আসছে-লিডার আসছে’ স্লোগানে মুখরিত দিনাজপুর",
    "publication_date": "2025-12-22T22:32:36+06:00",
    "keywords": "",
    "body": "‘লিডার আসছে-লিডার আসছে’ স্লোগানে প্রকম্পিত গোটা দিনাজপুর শহর। বিএনপির ভারপ্রাপ্ত চেয়ারম্যান তারেক রহমানের ঐতিহাসিক স্বদেশ প্রত্যাবর্তন উপলক্ষে বিএনপি ও সহযোগী সংগঠনের নেতাকর্মী এবং সর্বস্তরের জনতার মিছিলে এমন স্লোগানে মুখরিত হয়ে উঠে পুরো শহর।\nবিএনপির ভারপ্রাপ্ত চেয়ারম্যান তারেক রহমানের ঐতিহাসিক স্বদেশ প্রত্যাবর্তন উপলক্ষে সোমবার (২২ ডিসেম্বর) দিনাজপুর জেলা বিএনপি একটি শুভেচ্ছা মিছিল বের করে। বিকাল ৪টায় এ শুভেচ্ছা মিছিলটি বের হয় দিনাজপুর সদর উপজেলা পরিষদ চত্বর থেকে।\nবিভিন্ন ব্যানার ও ফেস্টুন নিয়ে জেলা বিএনপি ও সহযোগী সংগঠনের সর্বস্তরের নেতাকর্মী এবং সর্বস্তরের জনতার অংশগ্রহণে এটি বিশাল মিছিলে পরিণত হয়।\nশুভেচ্ছা মিছিলে ‘লিডার আসছে-লিডার আসছে’, ‘তারেক রহমানের আগমন-শুভেচ্ছা স্বাগতম’- এমন স্লোগানে মুখরিত হয়ে উঠে দিনাজপুর শহর।\nদিনাজপুর জেলা বিএনপির সভাপতি অ্যাডভোকেট মোফাজ্জল হোসেন দুলাল ও সাধারণ সম্পাদক বখতিয়ার আহমেদ কচির নেতৃত্বে মিছিলটি দিনাজপুর সরকারি কলেজ মোড়, সুইহারী, কালিতলা, মডার্ন মোড় হয়ে বিভিন্ন সড়ক প্রদক্ষিণ শেষে সন্ধ্যায় জেল রোডের দলীয় কার্যালয়ে গিয়ে শেষ হয়।",
    "scraped_at": "2025-12-24T23:28:20"
  },
  {
    "url": "https://www.jugantor.com/country-news/1043884",
    "title": "রেলক্রসিংয়ের পাশের গাছে জজ আদালতের সেরেস্তাদারের ঝুলন্ত লাশ",
    "publication_date": "2025-12-22T22:31:44+06:00",
    "keywords": "",
    "body": "ফেনীর জজ আদালতের সেরেস্তাদার মো. এনামুল হকের ঝুলন্ত লাশ উদ্ধার করা হয়েছে। সোমবার দুপুরের দিকে ফেনী সদর উপজেলার ফতেহপুর রেলক্রসিং সংলগ্ন একটি গাছে ঝুলন্ত অবস্থায় তার লাশ উদ্ধার করে ফেনী জেনারেল হাসপাতাল মর্গে নেওয়া হয়।\nমৃত মো. এনামুল হক (৫০) ফেনী সদর উপজেলার পাঁচগাছিয়া ইউনিয়নের মাথিয়ারা গ্রামের ফজলুল হক ড্রাইভার বাড়ির ফজলুল হকের ছেলে। তিনি দীর্ঘদিন ফেনী আদালতের যুগ্ম জেলা ও দায়রা জজ ১ম আদালতের সেরেস্তাদার পদে চাকরি করতেন। তিনি ফেনী পৌরসভার আলীমুদ্দিন সড়কের মোমেনা ম্যানশনের ৩য় তলায় ভাড়া থাকেন।\nপুলিশ, নিহতের পরিবার ও এলাকাবাসী জানান, এনামুল সকাল ৭টার দিকে ঘর থেকে বের হন। দুপুর ১টার দিকে ঢাকা-চট্টগ্রাম রেলপথ ও মহাসড়কের ফতেহপুর রেলক্রসিং সংলগ্ন রাস্তার পাশে একটি গাছের সঙ্গে এনামুলের মরদেহ দেখেন স্থানীয়রা। খবর পেয়ে পুলিশ ঘটনাস্থল থেকে নিহতের মরদেহ শনাক্ত শেষে ময়নাতদন্তের জন্য ফেনী জেনারেল হাসপাতালে নিয়ে আসে।\nনিহতের ছেলে এহসানুল হক সৈকত (২২) জানান, তার বাবা সকাল ৭টার দিকে ঘর থেকে বের হন। পরে এলাকার লোকজন খবর দিলে ঘটনাস্থলে এসে বাবার লাশ দেখতে পাই। আমার বাবাকে কেউ হত্যা করে গলায় ফাঁস লাগিয়ে গাছের সঙ্গে ঝুলিয়ে রেখেছে। আমার বাবার সঙ্গে কারও কোনো বিরোধ ছিল না। আমি আমার বাবার খুনিদের বিচার চাই।\nফেনীর অতিরিক্ত পুলিশ সুপার (সদর সার্কেল) নিশাত তাবাসসুম বলেন, খবর পেয়ে মরদেহটি উদ্ধার করে ময়নাতদন্তের জন্য প্রেরণ করা হয়েছে। পুলিশের বিভিন্ন টিম ঘটনাস্থল থেকে আলামত সংগ্রহ করছে। কিভাবে তার মৃত্যু হয়েছে তা এখনো বলা যাচ্ছে না। বিষয়টি তদন্ত করলে বিস্তারিত জানা যাবে।",
    "scraped_at": "2025-12-24T23:28:21"
  },
  {
    "url": "https://www.jugantor.com/national/1043883",
    "title": "নতুন দায়িত্বে ৬ ডিআইজি",
    "publication_date": "2025-12-22T22:29:09+06:00",
    "keywords": "আইজিপি,ডিআইজি,পুলিশ",
    "body": "পুলিশ সদর দপ্তরের অ্যাডমিনিস্ট্রেশনসহ ছয়টি ডিআইজি পদে রদবদল করা হয়েছে। বর্তমানে কর্মরত ও সদ্য যোগদান করা ছয়জন ডিআইজিকে বিভিন্ন পদে দায়িত্ব দেওয়া হয়।\nসোমবার (২২ ডিসেম্বর) পুলিশ মহাপরিদর্শক (আইজিপি) বাহারুল আলমের সই করা এক অফিস আদেশে এ রদবদল করা হয়েছে।\nছয়জনের মধ্যে— পুলিশ সদরদপ্তরের লজিস্টিকস বিভাগের ডিআইজি খোন্দকার নজমুল হাসানকে অ্যাডমিনিস্ট্রেশনে, তাপতুন নাসরীনকে ডিআইজি হেডকোয়ার্টার্সে, আশিক সাঈদকে ডিআইজি ইকুইপমেন্ট অ্যান্ড ট্রান্সপোর্টে, সারোয়ার মুর্শেদ শামীমকে লজিস্টিকসে, আতিকুর রহমানকে ফিন্যান্সে এবং মোস্তাফিজুর রহমানকে ডেভেলপমেন্টের ডিআইজি হিসেবে বদলি করা হয়েছে।",
    "scraped_at": "2025-12-24T23:28:22"
  },
  {
    "url": "https://www.jugantor.com/national/1043882",
    "title": "আদানির বিদ্যুৎ কিনে লোকসান ১৪ হাজার কোটি টাকা",
    "publication_date": "2025-12-22T22:07:59+06:00",
    "keywords": "বিদ্যুৎ,আদানি গ্রুপ",
    "body": "ভারতীয় ব্যবসায়িক গোষ্ঠী আদানি গ্রুপের কাছ থেকে উচ্চমূল্যে বিদ্যুৎ কিনে বড় আর্থিক চাপে পড়েছে বিদ্যুৎ উন্নয়ন বোর্ড (পিডিবি)। অন্যান্য কয়লাভিত্তিক কেন্দ্র, এমনকি ভারতের অন্যান্য বিদ্যুৎকেন্দ্রের তুলনায় আদানির বিদ্যুতের দাম বেশি হওয়ায় গত দুই বছরে শুধু এই এক চুক্তিতেই পিডিবির লোকসান হয়েছে প্রায় ১৪ হাজার কোটি টাকা। এর মধ্যে গত বছরেই লোকসান দাঁড়ায় ৯ হাজার কোটি টাকা।\nপিডিবির চেয়ারম্যান রেজাউল করিম বৃহস্পতিবার যুগান্তরকে বলেন, আদানির বিদ্যুৎ কেনা নিয়ে উদ্ভূত পরিস্থিতি সরকারকে অবগত করা হয়েছে।\n২০১৭ সালে আদানি শিল্পগোষ্ঠীর সঙ্গে বাংলাদেশের বিদ্যুৎ ক্রয় চুক্তি হয়। ওই চুক্তি অনুযায়ী ভারতের ঝাড়খণ্ডের গড্ডা এলাকায় অবস্থিত আদানির দুটি ইউনিট থেকে উৎপাদিত ১৬০০ মেগাওয়াট বিদ্যুৎ কিনতে বাধ্য হচ্ছে বাংলাদেশ। চুক্তির শর্ত অনুযায়ী বিদ্যুৎ না নিলেও পিডিবিকে মাসে বিপুল অঙ্কের ক্যাপাসিটি চার্জসহ বিভিন্ন চার্জ পরিশোধ করতে হচ্ছে।\nঅনুসন্ধানে দেখা গেছে, বিদ্যুৎ ও কয়লা—দুই ক্ষেত্রেই আদানির কাছ থেকে তুলনামূলক বেশি দামে কিনছে বাংলাদেশ। ফলে গত তিন অর্থবছরে বিদ্যুৎ আমদানি করে পিডিবির মোট লোকসান দাঁড়িয়েছে ২১ হাজার ১১৪ কোটি টাকা। এর মধ্যে আদানির বিদ্যুৎ কিনেই লোকসান হয়েছে প্রায় ১৪ হাজার কোটি টাকা।\nচুক্তি অনুযায়ী কোনো বিদ্যুৎ না কিনলেও পিডিবিকে প্রতিমাসে ক্যাপাসিটি চার্জ হিসেবে ৪৫০ কোটি টাকার বেশি দিতে হয়। শুধু গত দুই অর্থবছরেই বিদ্যুৎ আমদানি বাবদ আদানিকে বিল দেওয়া হয়েছে ২৪ হাজার ৮০ কোটি ৩৯ লাখ ৮৯ হাজার টাকা। সব মিলিয়ে এ পর্যন্ত আদানিকে পরিশোধ করা বিলের পরিমাণ কমপক্ষে ৩০ হাজার কোটি টাকা।\nপিডিবির হিসাবে দেখা যায়, ফার্নেস অয়েলভিত্তিক বিদ্যুতের উৎপাদন খরচ প্রতি ইউনিট ২২ টাকা হলেও গ্যাস ও কয়লাভিত্তিক সব কেন্দ্রের তুলনায় আদানির বিদ্যুতের দাম বেশি। দেশের ১৪০টির বেশি বেসরকারি বিদ্যুৎকেন্দ্রের গড় উৎপাদন ব্যয়ের চেয়েও আদানির বিদ্যুতের দাম উঁচু।\nপিডিবির নিজস্ব কেন্দ্রের বিদ্যুৎ উৎপাদন খরচ প্রতি ইউনিট ৯ টাকা ২৬ পয়সা, সরকারি অন্যান্য কেন্দ্রে ৭ টাকা ১৫ পয়সা, সব আইপিপিতে গড়ে ১৪ টাকা ৫৬ পয়সা এবং ভাড়াভিত্তিক কেন্দ্রে ৬ টাকা ৫২ পয়সা। ভারতের অন্যান্য কোম্পানি ও নেপাল থেকে আমদানি করা বিদ্যুতের খরচ প্রতি ইউনিট ৮ টাকা ৭১ পয়সা হলেও আদানিকে দিতে হচ্ছে প্রতি ইউনিট ১৪ টাকা ৮৬ পয়সা। পিডিবির হিসাবে চলতি বছরে আদানির বিদ্যুতের গড় দাম দাঁড়িয়েছে ১২ দশমিক ১৬ মার্কিন সেন্ট, যেখানে অন্যান্য কয়লাভিত্তিক কেন্দ্রের গড় মূল্য ছিল ১১ দশমিক ৩০ সেন্ট।\nকয়লার দামেও বাড়তি বোঝা বইতে হচ্ছে বাংলাদেশকে। ২০২৪ সালের জানুয়ারি থেকে ২০২৫ সালের সেপ্টেম্বর পর্যন্ত অন্যান্য কয়লাভিত্তিক কেন্দ্র যেখানে প্রতি টন কয়লা কিনেছে ৭১ থেকে ৭৬ ডলারের মধ্যে, সেখানে আদানির কয়লার দাম দিতে হয়েছে প্রতি টন গড়ে ৭৬ দশমিক ৯১ ডলার।\nআদানি অস্ট্রেলিয়ায় নিজস্ব কয়লা খনি থেকে গড্ডা কেন্দ্রে কয়লা সরবরাহ করছে। এ কারণে চুক্তিতে কয়লার মূল্য নির্ধারণে নিউকেসেল ও এইচবিএ-২ ইনডেক্স ব্যবহার করা হয়েছে, যা নিয়ে পিডিবির সঙ্গে তীব্র বিরোধ সৃষ্টি হয়েছে। ওই বিরোধের মীমাংসায় আদানি সিঙ্গাপুরের আন্তর্জাতিক আদালতের দ্বারস্থ হয়েছে।\nআদানি গ্রুপের এক মুখপাত্র গত মাসে যুগান্তরকে ইমেইলে জানান, তারা বিদ্যুৎ ক্রয়-বিক্রয় চুক্তিকে সম্মান জানিয়ে বাংলাদেশে বিদ্যুৎ সরবরাহ চালু রাখতে চায়। তবে গত নভেম্বরের শেষে বিরোধপূর্ণ বিল ছাড়াও পিডিবির কাছে তাদের পাওনা ছিল ৩৫ কোটি ডলার। বকেয়ার কারণে একপর্যায়ে বিদ্যুৎ সরবরাহ বন্ধের নোটিশ দেওয়া হলেও পরে তিন কোটি ডলার পরিশোধ করলে সরবরাহ অব্যাহত থাকে।\nবর্তমানে দেশের মোট বিদ্যুৎ উৎপাদন সক্ষমতা ২৮ হাজার মেগাওয়াটের বেশি হলেও আদানি সরবরাহ করছে ১৬০০ মেগাওয়াট। হিসাব অনুযায়ী, শুধু ক্যাপাসিটি চার্জ হিসেবেই প্রতিবছর আদানিকে দিতে হচ্ছে ৩৩১ দশমিক ৬৬ মিলিয়ন ডলার। ২৫ বছরের চুক্তি মেয়াদে এই অঙ্ক দাঁড়াবে ৮ দশমিক ৬২ বিলিয়ন ডলার, যা টাকায় এক লাখ কোটি টাকার বেশি। তুলনামূলকভাবে, পদ্মা সেতু নির্মাণে ব্যয় হয়েছিল ৩ দশমিক ৮৭ বিলিয়ন ডলার।\nবুয়েটের সাবেক অধ্যাপক ও জ্বালানি বিশেষজ্ঞ ড. ইজাজ হোসেন বলেন, এ ধরনের চুক্তি দেশের জন্য বড় চ্যালেঞ্জ। আলোচনার মাধ্যমে কম দামে বিদ্যুৎ কেনার উদ্যোগ নেওয়া দরকার, সে জন্য পিডিবির সুস্পষ্ট পরিকল্পনা থাকা উচিত।\nএদিকে অনলাইন পাওয়ার নিউজের তথ্য অনুযায়ী, ভারতের মধ্যপ্রদেশে টোরেন্ট পাওয়ারের সঙ্গে একটি কয়লাভিত্তিক কেন্দ্রের চুক্তিতে প্রতি ইউনিট বিদ্যুতের দাম নির্ধারণ করা হয়েছে ৫ দশমিক ৮২৯ রুপি, যা আদানির বিদ্যুতের দামের প্রায় অর্ধেক।",
    "scraped_at": "2025-12-24T23:28:23"
  },
  {
    "url": "https://www.jugantor.com/economics/1043881",
    "title": "দেশের ইতিহাসে সর্বোচ্চ দামে স্বর্ণ",
    "publication_date": "2025-12-22T22:00:04+06:00",
    "keywords": "স্বর্ণের দাম",
    "body": "দেশের বাজারে স্বর্ণের দাম বাড়ানো হয়েছে। স্বর্ণের দাম প্রতি ভরিতে সর্বোচ্চ ৩ হাজার ৯৬৬ টাকা পর্যন্ত বাড়ানো হয়েছে। সোমবার (২২ ডিসেম্বর) এক বিজ্ঞপ্তিতে এ ঘোষণা দিয়েছে বাংলাদেশ জুয়েলার্স সমিতি (বাজুস)। ফলে ভালো মানের স্বর্ণের দাম বেড়ে ২ লাখ ২২ হাজার টাকা ছাড়িয়েছে। এটি দেশের ইতিহাসে সর্বোচ্চ স্বর্ণের দাম।\nনতুন দাম মঙ্গলবার (২৩ ডিসেম্বর) থেকে কার্যকর হবে।\nবিজ্ঞপ্তিতে বলা হয়েছে, স্থানীয় বাজারে তেজাবি স্বর্ণের দাম (পিওর গোল্ড) বাড়ায় বৈশ্বিক বাজারে সোনার দাম সমন্বয় করা হয়েছে।\nতবে মূল কারণ হচ্ছে, বৈশ্বিক বাজারে স্বর্ণের দাম বেড়েছে। আন্তর্জাতিক বাজারে প্রতি আউন্স স্বর্ণের দাম ছাড়িয়েছে ৪ হাজার ৪০০ ডলার।\nনতুন দাম অনুযায়ী, সবচেয়ে ভালো মানের বা ২২ ক্যারেটের এক ভরি স্বর্ণের দাম ২ লাখ ২২ হাজার ৮৩ টাকা, ২১ ক্যারেটের প্রতি ভরি দুই লাখ ১১ হাজার ৯৯৩ টাকা, ১৮ ক্যারেটের প্রতি ভরি এক লাখ ৮১ হাজার ৭২৫ টাকা এবং সনাতন পদ্ধতির প্রতি ভরি স্বর্ণের দাম এক লাখ ৫১ হাজার ৩৯৯ টাকা।\nস্বর্ণের দামের সঙ্গে রুপার দামও বাড়ানো হয়েছে। ২২ ক্যারেটের এক ভরি রুপার দাম ৪ হাজার ৯৫৭ টাকা। এছাড়া ২১ ক্যারেটের প্রতি ভরি রুপা ৪ হাজার ৭২৪ টাকা, ১৮ ক্যারেটের প্রতি ভরি ৪ হাজার ৮২ টাকা এবং সনাতন পদ্ধতির প্রতি ভরি রুপার দাম ৩ হাজার ৩৩ টাকা।",
    "scraped_at": "2025-12-24T23:28:25"
  },
  {
    "url": "https://www.jugantor.com/sports/1043880",
    "title": "শীর্ষে স্পেন, পয়েন্ট কমেছে বাংলাদেশের",
    "publication_date": "2025-12-22T21:57:25+06:00",
    "keywords": "বাংলাদেশ ফুটবল,স্পেন ফুটবল দল,হামজা চৌধুরী,ফিফা",
    "body": "ফিফা র‍্যাংকিংয়ে আধিপত্য বজায় রেখেই বছর শেষ করল স্পেন। ফিফার প্রকাশিত ২০২৫ সালের সর্বশেষ হালনাগাদকৃত তালিকায় ১৮৭৭.১৮ পয়েন্ট নিয়ে সবার উপরে অবস্থান করছে ইউরো চ্যাম্পিয়নরা। র‌্যাংকিংয়ে বাংলাদেশের অবস্থান রয়েছে অপরিবর্তিত।\nসোমবার (২২ ডিসেম্বর) ফিফার প্রকাশিত হালনাগাদে আগের মতো ১৮০ নম্বরে আছে হামজা চৌধুরীদের দল। তবে পয়েন্ট কমেছে। হাভিয়ের কাবরেরার শিষ্যদের পয়েন্ট ৯১১.১৯ থেকে কমে হয়েছে ৯১১.১।\nর‌্যাংকিয়ে শীর্ষে থাকা স্পেনের পরই আর্জেন্টিনা। বিশ্ব চ্যাম্পিয়নদের পয়েন্ট ১৮৭৩.৩৩। শীর্ষ পাঁচের তিন নম্বরে আছে ফ্রান্স (১৮৭০ পয়েন্ট), এরপর ইংল্যান্ড (১৮৩৪.১২ পয়েন্ট) ও ব্রাজিল (১৭৬০.৪৬ পয়েন্ট)। তালিকায় প্রথম ৩৩টি অবস্থানে কোনো পরিবর্তন আসেনি।\nর‍্যাংকিংয়ের উল্লেখযোগ্য পরিবর্তনের মধ্যে আলজেরিয়া এক ধাপ এগিয়ে ৩৪ নম্বরে উঠে এসেছে। এক ধাপ পিছিয়ে মিশর এখন ৩৫ নম্বরে। আরব কাপে চ্যাম্পিয়ন হওয়া মরক্কো ১৭১৬.৩৪ পয়েন্ট নিয়ে ১১ নম্বরে। টুর্নামেন্টের রানার্সআপ জর্ডান দুই ধাপ এগিয়ে বর্তমানে ৬৪ নম্বরে।\nএবারের হালনাগাদে সবচেয়ে চমক দেখিয়েছে ভিয়েতনাম। তিন ধাপ এগিয়ে তারা এখন ১০৭ নম্বরে। বিপরীতে বড় অবনমন হয়েছে মালয়েশিয়ার।",
    "scraped_at": "2025-12-24T23:28:26"
  },
  {
    "url": "https://www.jugantor.com/national-others/1043879",
    "title": "আগরতলায়ও বাংলাদেশের ভিসা কার্যক্রম স্থগিত",
    "publication_date": "2025-12-22T21:25:48+06:00",
    "keywords": "",
    "body": "নিরাপত্তার কারণে ভারতের ত্রিপুরার আগরতলায় বাংলাদেশের সহকারী হাইকমিশন থেকেও সব ধরনের কনসুলার সেবা ও ভিসা কার্যক্রম সাময়িকভাবে স্থগিত করা হয়েছে।\nসোমবার (২২ ডিসেম্বর) কূটনৈতিক সূত্র জানায়, ত্রিপুরার আগরতলায় সহকারী হাইকমিশনের সামনে এ সংক্রান্ত নোটিশ টানিয়ে দেওয়া হয়েছে।\nএর আগে সন্ধ্যায় দিল্লিতে বাংলাদেশের হাইকমিশনেও একই সেবা দেওয়া স্থগিত করা হয়েছে। দিল্লির বাংলাদেশ হাইকমিশনের সামনে এ সংক্রান্ত একটি নোটিশ টানানো হয়েছে। পরবর্তী ঘোষণা না দেওয়া পর্যন্ত ভারতে বাংলাদেশের এই দুই মিশনে এসব সেবা বন্ধ থাকবে।\nপ্রসঙ্গত, গত ২০ ডিসেম্বর এবং পরের দিন রোববার (২১ ডিসেম্বর) দিল্লিতে বাংলাদেশ হাইকমিশনের সামনে বিক্ষোভ করে উগ্রপন্থি এক সংগঠনের ২০-২৫ জন সমর্থক। এ সময় তারা বাংলাদেশিদের ভারত ছাড়তে বলেন।",
    "scraped_at": "2025-12-24T23:28:27"
  },
  {
    "url": "https://www.jugantor.com/country-news/1043878",
    "title": "ভেকু দিয়ে রাস্তা কেটে ফেললেন আ.লীগ নেতা",
    "publication_date": "2025-12-22T21:24:36+06:00",
    "keywords": "",
    "body": "নেত্রকোনার মদন পৌরসভার নির্মাণাধীন রাস্তা কাটার অভিযোগ উঠেছে কার্যক্রম নিষিদ্ধ আওয়ামী লীগ নেতা মঞ্জুরুল হকের বিরুদ্ধে। সোমবার সকালে নিজে দাঁড়িয়ে থেকে ভেকু দিয়ে রাস্তাটি কাটা শুরু করেন তিনি।\nএমন সংবাদের পরিপ্রেক্ষিতে উপজেলা প্রশাসন ঘটনাস্থলে গিয়ে রাস্তা কাটার কাজ বন্ধ করে দেন।\nমঞ্জুরুল হক মদন পৌরসভার ৭ নম্বর ওয়ার্ডের বাসিন্দা। এর আগে মঞ্জুরুল হক নেত্রকোনা-৪ (মদন-মোহনগঞ্জ ও খালিয়াজুরী) আসনে একাধিকবার নৌকার মনোনয়ন চেয়েও পাননি।\nমদন পৌরসভা কার্যালয় সূত্রে জানা গেছে, গত ৫ বছর আগে গ্রামীণ অবকাঠামো রক্ষণাবেক্ষণ প্রকল্পের আওতায় ৬ নম্বর ওয়ার্ডের কোর্ট ভবন এলাকায় প্রায় ১ কিলোমিটার রাস্তা নির্মাণ করে মদন পৌরসভা। নির্মাণাধীন রাস্তা দিয়ে ওই এলাকার লোকজন দীর্ঘদিন ধরে যাতায়াত করছেন। রাস্তা কাটা হলে ওই এলাকার লোকজন যাতায়াতসহ নানা ধরনের অসুবিধার সম্মুখীন হবেন।\nস্থানীয়রা জানান, মঞ্জুরুল হক ৬ বার আওয়ামী লীগের এমপি হতে মনোনয়ন চেয়েও পাননি। রাস্তাটি নির্মাণ করার পর ওই এলাকায় তার মায়ের নামে একটি কলেজ প্রতিষ্ঠা করতে একটি সাইন বোর্ডও ঝুলিয়ে ছিলেন। আওয়ামী লীগ সরকার পতনের পর থেকে কলেজ প্রতিষ্ঠা করতে অনিচ্ছা প্রকাশ এবং নির্মাণাধীন রাস্তা কাটার চেষ্টা করেন। সোমবার নিজের প্রভাব খাটিয়ে রাস্তা কেটে ফেলেছেন। প্রশাসন যাতে তার বিরুদ্ধে আইনগত ব্যবস্থা নেন সেই বিষয়ে দাবি জানান স্থানীয়রা।\nবিষয়টি স্থানীয় জনগণ ও আশপাশের জমির মালিকরা কর্তৃপক্ষকে অবগত করলেও তিনি রাস্তা কাটা বন্ধ করেননি।\nএ ব্যাপারে আওয়ামী লীগ নেতা মঞ্জুরুল হক জানান, রাস্তাটি আমার জমির ওপর দিয়ে নেওয়া হয়েছে। তাই রাস্তাটি কাটা হচ্ছে। রাস্তার জায়গা শুধু আমি দিব না। অন্য জমির মালিকদেরও জায়গা দিতে হবে। উপজেলা প্রশাসনের নির্দেশে কাজটি বন্ধ রেখেছি।\nমদন পৌরসভার উপসহকারী প্রকৌশলী জামিল হাসান বলেন, কোর্ট ভবন এলাকায় রাস্তাটি প্রায় ৫-৬ বছর আগে পৌরসভা নির্মাণ করে। নির্মাণাধীন রাস্তাটি কেটে ফেলার সংবাদ পাই। আমি গিয়ে রাস্তা কাটতে নিষেধ করার পরেও তারা শোনেনি। পরে বিষয়টি কর্তৃপক্ষকে অবগত করেছি।\nএ ব্যাপারে মদন উপজেলার সহকারী কমিশনার (ভূমি) শাওলিন নাহার জানান, ভেকু দিয়ে রাস্তা কাটছিল এমন সংবাদ পাই, পরে আমরা কাজটি বন্ধ করে দেই।",
    "scraped_at": "2025-12-24T23:28:28"
  },
  {
    "url": "https://www.jugantor.com/country-news/1043877",
    "title": "সন্ত্রাসী হামলা থেকে রক্ষা ও বাড়ি ফিরতে চেয়ে এসপির কাছে আবেদন",
    "publication_date": "2025-12-22T21:23:39+06:00",
    "keywords": "নড়াইল",
    "body": "নড়াইলের সিঙ্গাশোলপুর ইউনিয়নের তারাপুর গ্রামের সাবেক চেয়ারম্যান ফ্যাসিস্ট খাইরুজ্জামান খায়েরের নেতৃত্বাধীন সন্ত্রাসী বাহিনীর হাত থেকে রক্ষা পেতে এবং নিজ বাড়িতে ফিরতে পুলিশ সুপারের (এসপি) কাছে আবেদন করেছেন মো. ফেরদৌস শেখ নামে একজন।  ২১ ডিসেম্বর দুপুরে এ আবেদনের পর ওই এলাকায় বেশ আলোচনা-সমালোচনার ঝড় বইছে।\nআবেদনে ফেরদৌস শেখ উল্লেখ করেন, তিনি নড়াইল সদর উপজেলার ৯নং সিঙ্গাশোলপুর ইউনিয়নের ৬নং ওয়ার্ড বড়কুলা গ্রামের বাসিন্দা। আগে তারাপুর গ্রামে বসবাস করলেও খাইরুজ্জামান খায়ের ও তার সহযোগীদের বিভিন্ন অবৈধ কর্মকাণ্ডে সহযোগিতা করতে অস্বীকৃতি জানানোর পর তাদের ওপর ক্ষিপ্ত হয়ে বাড়িঘর ছাড়তে বাধ্য করা হয়। পরবর্তীতে বড়কুলা গ্রামে এসে তার চাচাতো ভাই মো. সজল শেখকে মারধর করে গুরুতর আহত করে। এ ঘটনায় নড়াইল সদর থানায় একটি মামলা দায়ের করা হয়েছে।\nফেরদৌসের অভিযোগ, মামলার পর আসামিরা আরও বেপরোয়া হয়ে বাড়িঘর ভাঙচুর, গবাদিপশু, ঘেরের মাছ, নৌকা, মোটরসহ বিভিন্ন মালামাল লুট করে নেয়। বর্তমানে ইরি মৌসুমে ধান রোপণ করতে গেলে সন্ত্রাসী বাহিনী এলাকায় ঢুকতে দিচ্ছে না। এতে  আরও ৮-১০টি পরিবার দীর্ঘ ৭-৮ মাস ধরে বাড়িছাড়া অবস্থায় মানবেতর জীবনযাপন করছেন।\nতিনি আরও দাবি করেন, খাইরুজ্জামান খায়েরের বিরুদ্ধে নড়াইল সদর থানায় ১৫ থেকে ২০টি মামলা চলমান রয়েছে। শান্তিপূর্ণভাবে এলাকায় বসবাস ও কৃষিকাজ চালিয়ে যাওয়ার জন্য পুলিশের হস্তক্ষেপ কামনা করেছেন।\nএ বিষয়ে সাবেক চেয়ারম্যান খাইরুজ্জামান খায়ের অভিযোগ অস্বীকার করে বলেন, ৫ আগস্টের পর এলাকায় একাধিক সহিংস ঘটনা ঘটেছে, যা অন্য পক্ষের লোকজন করেছে। আমার বিরুদ্ধে উদ্দেশ্যপ্রণোদিত অভিযোগ দেওয়া হচ্ছে। সুষ্ঠু তদন্ত হলে প্রকৃত ঘটনা বের হবে।\nএসপি আল-মামুন শিকদার বলেন, অভিযোগটি আমার টেবিলে এখনো আসেনি। হাতে পেলে প্রয়োজনীয় ব্যবস্থা গ্রহণ করা হবে।\nনড়াইল সদর থানার ওসি মো. ওলি মিয়া বলেন, তার কাছে এ বিষয়ে এখনো কোনো লিখিত অভিযোগ আসেনি। পুলিশ সুপারের কাছে আবেদন করা হলে প্রয়োজনীয় ব্যবস্থা নেওয়া হবে।",
    "scraped_at": "2025-12-24T23:28:29"
  },
  {
    "url": "https://www.jugantor.com/international/1043876",
    "title": "‘ওর দিল্লি কেড়ে নেব’ মমতার হুংকার",
    "publication_date": "2025-12-22T21:20:08+06:00",
    "keywords": "ভারত,মমতা বন্দ্যোপাধ্যায়",
    "body": "ভারতের পশ্চিমবঙ্গে বিধানসভা নির্বাচনের আগে ভোটার তালিকার স্পেশাল ইন্টেনসিভ রিভিশন (এসআইআর) নিয়ে রাজনৈতিক উত্তেজনার মাঝেই দিল্লিকে কড়া বার্তা দিয়েছেন রাজ্যটির মুখ্যমন্ত্রী মমতা বন্দ্যোপাধ্যায়। তিনি জানিয়েছেন, বাংলার পর তিনি দিল্লিও দখলে নেবেন।\nসোমবার (২২ ডিসেম্বর) কলকাতার নেতাজি ইনডোর স্টেডিয়ামে তৃণমূলের কর্মীসভায় এমন মন্তব্য করেন মমতা বন্দ্যোপাধ্যায়। ভারতীয় গণমাধ্যম জি২৪ ঘণ্টা’র\nমূলত বিতর্ক বেধেছে ভোটার তালিকায় বিশেষ সংশোধন ইস্যুতে। বিহারের পর পশ্চিমবঙ্গেও ভোটার তালিকা সংশোধন হবে বলে খবর। বিহারে ইতোমধ্যেই ৫২ লাখ মানুষের নাম ভোটার তালিকা থেকে বাদ দিয়েছে নির্বাচন কমিশন। বিরোধী দলের দাবি এই তড়িঘড়ি করে করা ভোটার তালিকা মূলত বিজেপিকে সুবিধা দিতেই করছে নির্বাচন কমিশন।\nভারতে ১৯৮৭ সালের পরে জন্ম হলে, নাগরিত্ব প্রমাণে নিজের এবং মা-বাবার যে ১২টি নথি জমা দেওয়ার কথা জানিয়েছে নির্বাচন কমিশন। সেটি ঘিরেই বিতর্ক। মমতা বলছেন, ‘মানুষের ভোটাধিকার কেড়ে নিতে চায় ওরা। ৪৬ জন ইতোমধ্যেই প্রাণ হারিয়েছেন। তারমধ্যে অর্ধেকের বেশি হিন্দুও আছেন।’\nবিজেপিকে হুঁশিয়ারি দিয়ে মমতা বলেন, ‘ওর দিল্লি কেড়ে নেব। বাংলা জিতে দিল্লি কাড়ব। ওর সরকার পড়ে যাবে। বাংলাকে বঞ্চিত করতে গিয়ে নিজেরা পিছু হঠবে। যারা বিজেপিকে ভোট দিত, তাদের বলব ওদের ভোট দেবেন না। এরা সব কেড়ে নিচ্ছে, এদের ভোট দেবেন না। ভয় পাবেন না, বাংলায় কোনও ডিটেনশন ক্যাম্প হবে না। জন গণনা না করে এসআইআর করছে, পুরোটাই ব্লান্ডার।’\nএসআইআর-এর খসড়া তালিকায় পশ্চিমবঙ্গে ৫৮ লাখ ভোটার বাদ পড়েছে। মমতা এদিন দলীয় কর্মী বিধায়ক ও কাউন্সিলরদের নির্দেশ দিয়ে বলেন যাদের অসঙ্গতি এসেছে ও শুনানির নোটিশ পেয়েছে তাদের সহযোগিতা করতে হবে। রাজ্যটির মূখ্যমন্ত্রী বলেছেন, ‘চাইলে আমার গলাটাও কেটে দিতে পারেন, কিন্তু আমি মানুষের কথাই বলব‌।’",
    "scraped_at": "2025-12-24T23:28:31"
  },
  {
    "url": "https://www.jugantor.com/campus-others/1043875",
    "title": "ক্লাব নটরডেমিয়ান্সের প্রেসিডেন্ট নাসের বখতিয়ার",
    "publication_date": "2025-12-22T21:19:50+06:00",
    "keywords": "",
    "body": "দেশের প্রখ্যাত শিক্ষাপ্রতিষ্ঠান নটর ডেম কলেজের প্রাক্তন শিক্ষার্থীদের সংগঠন ক্লাব নটরডেমিয়ান্স বাংলাদেশ লিমিটেডের সদস্যদের ভোটে ২০২৬-২৭ দুই বছরের জন্য কার্যকরী পরিষদ নির্বাচিত করা হয়েছে।\nশনিবার (২০ ডিসেম্বর) বনানীতে ক্লাবের ফাদার পিশোতো ব্যানকুইট হলে ক্লাবের ৪র্থ হতে ৯ম বার্ষিক সাধারণ সভা অনুষ্ঠিত হয়। এরপর সকাল ১০টা থেকে বিকাল ৫টা পর্যন্ত টানা ভোটগ্রহণ হয়।\nউৎসবমুখর পরিবেশে নির্বাচনে ১৯৬৫ ব্যাচের অগ্রণী ব্যাংকের চেয়ারম্যান শেখ আবু নাসের বখতিয়ার আহমেদ সদস্যদের সরাসরি ৪৮৫ ভোট পেয়ে প্রেসিডেন্ট নির্বাচিত হয়েছেন। তার নিকটতম প্রতিদ্বন্দ্বী ১৯৯১ ব্যাচের মোহাম্মদ জহিরুল ইসলাম কচি পেয়েছেন ১৪৫ ভোট।\n১০ সদস্যবিশিষ্ট কার্যকরী পরিষদের সদস্য নির্বাচনে সর্বোচ্চ ৬০৭ ভোট পেয়ে নির্বাচিত হয়েছেন ১৯৯৩ ব্যাচের খালেদ ফয়সাল রহমান জিতু। পরিষদে নির্বাচিত অন্য সদস্যরা হলেন- ১৯৯৮ ব্যাচের আবু সালেহ মোহাম্মদ সায়েম ৫৯৪ ভোট, ১৯৯০ ব্যাচের শেখ আমিনুর রহমান চঞ্চল ৫৬৯ ভোট, ১৯৮৫ ব্যাচের শেখ মুনিরুল আলম টিপু ৫৫৫ ভোট, ১৯৯৯ ব্যাচের মো. নজরুল ইসলাম মল্লিক ৫৪৩ ভোট, ১৯৯৬ ব্যাচের আদনান নাফিস ৫২২ ভোট, ১৯৯২ ব্যাচের সাইফুল ইসলাম ৫০৭ ভোট, ১৯৯১ ব্যাচের আরিফুল ইসলাম চৌধুরী ৪৯৮ ভোট, ২০০০ ব্যাচের ডা. যোবায়ের হোসেন ৪৬০ ভোট এবং ১৯৯৪ ব্যাচের কাজী মোহাম্মদ মাহবুবুল হক ৪২৯ ভোট পেয়ে ১০ম সদস্য হিসেবে নির্বাচিত হয়েছেন।\nএছাড়া বিজিত প্রার্থীদের মধ্যে ১৯৯৫ ব্যাচের শাহ মোহাম্মদ মাকসুদুল গনি পেয়েছেন ৩৯৫ ভোট, ২০০১ ব্যাচের মো. নাহিদুল হাসান পেয়েছেন ৩৫৫ ভোট এবং ২০০৪ ব্যাচের মোস্তাফিজুর রহমান সুজন পেয়েছেন ২৭৪ ভোট।\nনির্বাচনে মোট ৮৬৭ জন ভোটারের মধ্যে ৬৫০ জন (প্রায় ৭৫ শতাংশ) সরাসরি ভোটাধিকার প্রয়োগ করেন। প্রদত্ত ভোটের মধ্যে প্রেসিডেন্ট ব্যালটে ২০টি এবং কার্যকরী পরিষদ সদস্য ব্যালটে ১৫টি ভোট বাতিল ঘোষণা করা হয়।\nক্লাবের প্রতিষ্ঠাতা সদস্য মো. আতিকুল আযমের নেতৃত্বে ৭ সদস্যবিশিষ্ট নির্বাচন কমিশন সুষ্ঠু ও নিরপেক্ষভাবে পুরো নির্বাচন কার্যক্রম পরিচালনা করেন।",
    "scraped_at": "2025-12-24T23:28:32"
  },
  {
    "url": "https://www.jugantor.com/country-news/1043874",
    "title": "স্বামীর কথায় ভোট দিতে হয় যে এলাকার নারীদের",
    "publication_date": "2025-12-22T21:00:22+06:00",
    "keywords": "ত্রয়োদশ সংসদ নির্বাচন",
    "body": "গাইবান্ধার ৫টি সংসদীয় আসনের অধিকাংশ নারীরা নিজের ইচ্ছায় কোনো দিন তাদের মনোনীত প্রার্থী বা মার্কায় ভোট দিতে পারেননি। স্বামী, শ্বশুর-শাশুড়ি আর মুরুব্বিদের কথায় ভোট দিতে হয়। মেম্বার চেয়ারম্যান এমনকি এমপি ভোটেও স্বামীরা যা বলেন সেই মার্কায় সিল মারতে হয়।\nএ অবস্থা গাইবান্ধার সুন্দরগঞ্জ, সাদুল্লাপুর, সাঘাটা, ফুলছড়ি, গোবিন্দগঞ্জ, পলাশবাড়ীসহ ৭ উপজেলার গ্রামীণ নারী ভোটারদের চিত্র।\nগাইবান্ধার তিস্তা যমুনা, ব্রহ্মপুত্র নদীর ১৬৫টি চরাঞ্চলের ভোটের হিসাবকিতাব আলাদা। এখানে কেন্দ্র আলাদা হলেও ভোট হয় গোষ্ঠীগতভাবে। দলমত নির্বিশেষে যার নাম বেশি শোনা যায় তার বাক্সেই পড়ে ভোট। আর মার্কা নির্ধারণ করেন পরিবারের কর্তা। সেই কারণে ভোট দিতে হয় স্বামী অথবা পরিবারের কর্তার ইচ্ছায়।\nঅনেকেই আবার বিয়ের আগে নিজের ইচ্ছায় ভোট দিতে পেরেছেন; কিন্তু বিয়ের পর আর পারেননি।\nগাইবান্ধার সুন্দরগঞ্জ উপজেলার চর কাপাসিয়ার ভাটি বুড়াইল গ্রামের বাসিন্দা ময়না, আফরোজা, জাহিমা, আফিয়া, মমতাজ, জাহানারা। ভোটার হওয়ার পর স্বামীর বাড়িতে এসে কোনো দিন ভোট দেওয়ার ক্ষেত্রে নিজ ইচ্ছা প্রয়োগ করতে পারেনি। তাদের কথা হচ্ছে আমরা মেয়ে মানুষ। আমাদের অভিভাবক যা বলবেন তাই শুনতে হয়। সিল মারতে হয় স্বামীর পছন্দের সেই মার্কায়। এ অবস্থা গাইবান্ধার গ্রাম ও তিস্তা যমুনা ও ব্রহ্মপুত্র নদীর চরাঞ্চলের চিত্র।\nমাঠপর্যায়ে খবর সংগ্রহ করতে গিয়ে তাদের মুখে শোনা গেছে এমন কথা। গাইবান্ধার গ্রামাঞ্চলে নারী ভোটারদের মধ্যে ভোট দেওয়া নিয়ে নানা কথা শোনা যাচ্ছে। অনেক ভোটার আছেন তারা কোনো দিন নিজের ইচ্ছায় ভোট দিতে পারেনি। স্বামী, শ্বশুর আর নিকটতম স্বজনদের প্রভাবিত হয়ে ভোট দিয়েই চলছেন।\nগাইবান্ধা শহর থেকে মাত্র ১২ কিলোমিটার দূরে মালিবাড়ি ইউনিয়নের নয়নসুখ গ্রাম। এই গ্রামের গৃহিণী ময়নাসহ শত শত নারীদের কেউ মাঠে কাজ করেন, কেউ আবার স্বামী-শ্বশুরদের সঙ্গে গৃহস্থালির কাজ ছাড়াও ধান মাড়াই থেকে শুরু করে গবাদিপশুর যত্ন করেন।\nময়না বলেন, এ পর্যন্ত ইউনিয়ন পরিষদের ভোট ছাড়াও উপজেলা চেয়ারম্যান এবং দুবার এমপি ভোটও দিয়েছেন স্কুলের সেন্টারে গিয়ে। তার পিতা বলেছিল- ওমুককে ভোট দিতে কিন্তু পারেনি। ভোট দিয়েছে তার স্বামী ফুলমিয়ার কথা অনুযায়ী। তার কথা হলো এখন স্বামীর বাড়িই নিজের বাড়ি, স্বামীর কথা না শুনলে পাপ হবে। তাই পিতার কথা না শুনে স্বামীর কথা অনুযায়ী ভোট দিয়েছি।\nআসন্ন জাতীয় সংসদ নির্বাচনের কথা বলতেই তিনি বলেন, ভোট দেব তবে ছোলের বাপ যাকে ভোট দিতে বলবে তাকেই ভোট দেমো।\nএই গ্রামের বাসিন্দা কৃষক আব্দুস সাত্তার, তার সাফ কথা। তার পরিবারের ৫ জন ভোটার আছে। তারা সবাই তার কথায় ওঠে-বসে। ৫ ভোটারের মধ্যে কে কোথায় ভোট দিবেন তা আমিই নির্ধারণ করব। বউ আম্বিয়া খাতুনেরও একই কথা- তিনিও বলেন, স্বামী যা বলবো তাই শুনব।\nকামারজানির বারোবলদিয়া গ্রামের কহিনুর বেগম। তিনি বলেন, এর আগে ভোট নিয়ে স্বামীর সঙ্গে ঝগড়া হয়েছিল। স্বামী বলে একটা আর আমি বলি আরেক মার্কা। এই নিয়ে দুজনের তর্কবিতর্কের কারণে ভোট সেন্টারে যাওয়া হয়নি।\nকোহিনুর পড়ালেখা জানেন অল্প। তাই নিজের স্বাধীনতায় ভোট দিতে চান; কিন্তু স্বামী সাত্তারের কথা- আমি যা বলব সেই মার্কায় ভোট দিতে হবে। না হলে ভোটের সেন্টারে যাওয়া হবে না।\nগাইবান্ধার পাঁচটি আসনে নারী ভোটারের সংখ্যা অনেক বেশি।\nগাইবান্ধা-১ সুন্দরগঞ্জ আসনে নারী ভোটার ২ লাখ ১১ হাজার ৫৩৫ জন, গাইবান্ধা-২ সদর আসনে ২ লাখ ৯ হাজার ৪১২, গাইবান্ধা-৩ (পলাশবাড়ি ১ লাখ ১৯ হাজার ৫৯৪ ও সাদুল্লাপুর ১ লাখ ৩৭ হাজার ৬৮১), গাইবান্ধা-৪ (গোবিন্দগঞ্জ) আসনে ২ লাখ ৩৬ হাজার ৭৪৫, গাইবান্ধা-৫ (সাঘাটা-১ লাখ ২৬ হাজার ৪০৯ ও ফুলছড়ি ৬৬ হাজার ৫৭১ জন। জেলায় মোট ১১ লাখ ৭ হাজার ৯৪৬ জন নারী ভোটার আসন্ন ত্রয়োদশ নির্বাচনে ভোট প্রয়োগ করবেন।\nপ্রত্যেক আসনের শহর-গ্রামে ভোটের জমজমাট অবস্থা। হইহই অবস্থা পুরুষ ভোটারদের মধ্যে; কিন্তু সারা নেই নারী ভোটারদের মধ্যে। তারা ভোট দেন শুধু ভোটের দিন সেন্টারে গিয়ে সিল মারবেন। সঙ্গে থাকেন তাদের স্বামী ও স্বজনরা। তাদের কথা মতোই সিল মারতে হয় মার্কায়।\nফাহিমা নামের এক গৃহবধূ বলেন, ভোটের ট্যাকা খায় স্বামীরা। তারা নিজেরা আমার ভোট কখন বিক্রি করে দেয় তা আমি বুঝতেও পারি না। কিন্তু ভোটের দিন বোঝা যায় আসল কথা। গাইবান্ধার বিস্তীর্ণ চরাঞ্চলজুড়ে নারীদের অধিকার বঞ্চিত হয়ে আসছে। ব্রহ্মপুত্র নদীবেষ্টিত চর খারজানি। এই গ্রামের অধিকাংশ নারী ভোটার ভোটের আগের দিনও জানতে পারে না কাকে ভোট দেওয়া হবে।\nগোষ্ঠীবদ্ধ হয়ে বাস করলেও চরাঞ্চলের মেম্বার চেয়ারম্যান আর স্বামী শ্বশুরের কথামতো ভোট দিতে হয়। এমন কথা জানালেন জোলেখা বেগম। তিনি বলেন, আমাগো ভোট তো দিয়া দিছি। খালি সিল মারা বাকি আছে। চেয়ারম্যান আর মেম্বাররা যে মার্কায় সিল মারতে বলেন হামরাও সেই মার্কায় ভোট দেই। হামার যাই উপকার করে, বিপদের সময় আসিয়া খোঁজখবর নেয় তাকে ভোট দেই।\nতবে চরাঞ্চলজুড়ে নারীরা মাঠে ময়দানে গতর খাটলেও তাদের ভোটের অধিকার সম্পর্কে কেউ তাদের কোনো সহযোগিতা করে না। ভোট এলে হয়তো তাদের কপালে কোনো লাভ-লোকসানের হিসাব না থাকলেও তারা তাদের ইচ্ছে মতো ভোট দিতে পারে না। সকালে ভোট শুরু হলে স্বামী আর স্বজনরা এসে একখানে জড়ো করে সেন্টারে নিয়ে লাইনে দাঁড় করিয়ে বলেন- অমুক মার্কায় ভোট দিবু। সেই আদেশ পেয়েই গ্রামীণ এসব পরিবারের নারীরা ভোট দিয়ে থাকেন- এসব কথা বলেন সুন্দরগঞ্জ উপজেলার চর বেলকার গৃহিণী সাইবানী বেগম। তিনি বলেন, এবার তাদের মধ্যে ভোটের আনন্দ থাকলেও তারা নিজের মতে ভোট দেওয়ার ক্ষমতা নেই। স্বামী যা বলবেন সেই মার্কায় সিল দিয়ে আসবেন।",
    "scraped_at": "2025-12-24T23:28:33"
  },
  {
    "url": "https://www.jugantor.com/country-news/1043873",
    "title": "মনোনয়ন ফরম উত্তোলন করলেন বিএনপি প্রার্থী মতিন",
    "publication_date": "2025-12-22T20:59:27+06:00",
    "keywords": "ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচনে টাঙ্গাইল-৪ কালিহাতী আসনে বিএনপি মনোনীত প্রার্থী কেন্দ্রীয় বিএনপির নির্বাহী কমিটির সদস্য লুৎফর রহমান মতিন মনোনয়ন ফরম উত্তোলন করেছেন।\nসোমবার দুপুর সাড়ে ১২টার দিকে কালিহাতী উপজেলা নির্বাহী অফিসার ও সহকারী রিটার্নিং অফিসার খায়রুল ইসলামের কাছ থেকে তিনি মনোনয়ন ফরম উত্তোলন করেছেন।\nএ সময় উপস্থিত ছিলেন- কালিহাতী উপজেলা বিএনপির সাবেক আহ্বায়ক বীর মুক্তিযোদ্ধা শুকুর মাহমুদ, ময়মনসিংহ কৃষি বিশ্ববিদ্যালয়ের সাবেক ছাত্রদলের সভাপতি এসএমএ খালিদ, নারান্দিয়া ইউনিয়ন বিএনপির সাবেক সভাপতি মহর আলী, উপজেলা যুবদলের সাবেক যুগ্ম আহবায়ক রফিকুল ইসলাম রফিক, কালিহাতী পৌর বিএনপি সভাপতি ইঞ্জিনিয়ার সহিদুর রহমান সিদ্দিকী, এলেঙ্গা পৌর বিএনপির সাবেক সভাপতি শাফি খান প্রমুখ।",
    "scraped_at": "2025-12-24T23:28:34"
  },
  {
    "url": "https://www.jugantor.com/national/1043872",
    "title": "শিলিগুড়িতে বাংলাদেশের ভিসা সেন্টার বন্ধ করে দিল বিক্ষোভকারীরা",
    "publication_date": "2025-12-22T20:55:21+06:00",
    "keywords": "ভারত,ভিসা",
    "body": "পশ্চিমবঙ্গের শিলিগুড়িতে বাংলাদেশের ভিসা সেন্টার ভাঙচুর করেছেন হিন্দুত্ববাদী কয়েকটি সংগঠনের সদস্যরা। সোমবার ভাঙচুরের ঘটনাটি ঘটে। কূটনৈতিক সূত্র এ তথ্য নিশ্চিত করেছে।\nকূটনৈতিক সূত্রে জানা গেছে- বিশ্ব হিন্দু পরিষদ (বিএইচপি), হিন্দু জাগরণ মঞ্চ ও শিলিগুড়ি মহানগর সংগঠনের সদস্যরা সোমবার শিলিগুড়িতে বাংলাদেশের ভিসা কেন্দ্রে ভাঙচুর চালান। পরে ভিসা সেন্টারটি বন্ধ করে দিয়েছেন বিক্ষোভকারীরা। বন্ধ ভিসা সেন্টারের সামনে দাঁড়িয়ে হিন্দু নেতারা এটি আর যেন না খোলা হয়—এমন হুমকিও দেন।\nকূটনৈতিক সূত্রে জানা গেছে, বাংলাদেশে হিন্দু সম্প্রদায়ের ওপর অত্যাচারের ঘটনার প্রতিবাদে এই ভাঙচুর চালানো হয়।\nএদিকে ভারতের ত্রিপুরার আগরতলায় অবস্থিত সহকারী হাইকমিশন থেকে সব ধরনের কনসুলার সেবা ও ভিসা কার্যক্রম সাময়িকভাবে স্থগিত করা হয়েছে। পরবর্তী ঘোষণা না দেওয়া পর্যন্ত এসব সেবা বন্ধ থাকবে।\nসোমবার (২২ ডিসেম্বর) সন্ধ্যায় পররাষ্ট্র মন্ত্রণালয়ের একজন জ্যেষ্ঠ কর্মকর্তা এ তথ্য নিশ্চিত করেছেন।\nএরআগে নিরাপত্তার কারণে ভারতের দিল্লিতে বাংলাদেশের হাইকমিশন থেকে ভিসা কার্যক্রম সাময়িকভাবে স্থগিত করা হয়।\nগত শনিবার (২০ ডিসেম্বর) রাতে দিল্লিতে বাংলাদেশ হাইকমিশনের সামনে চরমপন্থি সংগঠন ‘অখণ্ড হিন্দু রাষ্ট্রসেনা’র ২০-২৫ জনের একটি দল বিক্ষোভ করে। তারা প্রায় ২০ মিনিট সেখানে অবস্থান করে বাংলাদেশের বিরুদ্ধে স্লোগান দেয়। পাশাপাশি ভারতে নিযুক্ত বাংলাদেশের হাইকমিশনার এম রিয়াজ হামিদুল্লাহকে হুমকিও দেয়।\nএ ঘটনার পর থেকে দিল্লিতে হাইকমিশনারের পরিবার ঝুঁকির মধ্যে রয়েছে এবং হুমকি অনুভব করছে বলে জানিয়েছেন বাংলাদেশের পররাষ্ট্র উপদেষ্টা।\nএছাড়া কলকাতায় বাংলাদেশ ডেপুটি হাইকমিশনের সামনে ভারতের কয়েকটি হিন্দুত্ববাদী সংগঠন বিক্ষোভ করে। সোমবার (২২ ডিসেম্বর) এই বিক্ষোভে নেতৃত্ব দেন পশ্চিমবঙ্গের বিরোধী দলনেতা ও বিজেপি নেতা শুভেন্দু অধিকারী। এদিন বিকালে কলকাতার বেগবাগান মোড়ে শত শত বিক্ষোভকারী মিছিল করে বাংলাদেশের ডেপুটি হাইকমিশনের দিকে যেতে থাকে। তবে প্রায় ২০০ মিটার দূরে তাদের আটকে দেয় কলকাতা পুলিশ।",
    "scraped_at": "2025-12-24T23:28:35"
  },
  {
    "url": "https://www.jugantor.com/country-news/1043871",
    "title": "জয়পুরহাটে দুটি আসনে ১১ প্রার্থীর মনোনয়ন সংগ্রহ",
    "publication_date": "2025-12-22T20:49:54+06:00",
    "keywords": "জয়পুরহাট,ত্রয়োদশ সংসদ নির্বাচন",
    "body": "জয়পুরহাট জেলার দুটি আসনে বাংলাদেশ জাতীয়তাবাদী দল (বিএনপি), জামায়াতে ইসলামী ও স্বতন্ত্র প্রার্থী হিসেবে মোট ১১ জন সংসদ সদস্য পদপ্রার্থী তাদের মনোনয়নপত্র সংগ্রহ করেছেন। এর মধ্যে জয়পুরহাট-১ আসনে ৬ ও জয়পুরহাট-২  আসনে ৫ জন প্রার্থী রয়েছেন।\nসোমবার (২২ ডিসেম্বর) জেলা নির্বাচন কার্যালয় থেকে এ তথ্য জানা গেছে।\nমনোনয়নপত্র সংগ্রহকারীরা হলেন- জয়পুরহাট-১ আসনে বিএনপি মনোনীত প্রার্থী মাসুদ রানা প্রধান, জামায়াতে ইসলামী মনোনীত প্রার্থী ফজলুর রহমান সাঈদ, আমার বাংলাদেশ পার্টি (এবি পার্টি) মনোনীত প্রার্থী সুলতান মোহাম্মদ শামসুজ্জামান, স্বতন্ত্র প্রার্থী জালাল উদ্দিন মন্ডল, আতাউর রহমান ও মো. ঈসা আলেক।\nজয়পুরহাট-২ আসনে বিএনপি মনোনীত প্রার্থী মো. আব্দুল বারী, জামায়াতে ইসলামী মনোনীত প্রার্থী এসএম রাশেদুল আলম, স্বতন্ত্র প্রার্থী সাবেক বিএনপি দলীয় সংসদ সদস্য ইঞ্জিনিয়ার গোলাম মোস্তফা, মো. আব্বাস আলী ও সিরাজুল ইসলাম।",
    "scraped_at": "2025-12-24T23:28:37"
  },
  {
    "url": "https://www.jugantor.com/ncp/1043870",
    "title": "নাসীরুদ্দীন পাটওয়ারীর পক্ষে মনোনয়নপত্র সংগ্রহ",
    "publication_date": "2025-12-22T20:36:14+06:00",
    "keywords": "নাসির উদ্দীন পাটোয়ারী",
    "body": "ত্রয়োদশ জাতীয় সংসদ নির্বাচনে ঢাকা-১৮ আসনে জাতীয় নাগরিক পার্টি (এনসিপি) মনোনীত সংসদ সদস্য প্রার্থী নাসীরুদ্দীন পাটওয়ারীর পক্ষে মনোনয়নপত্র সংগ্রহ করা হয়েছে।\nসোমবার (২২ ডিসেম্বর) দুপুরে উত্তরার আজমপুর কাঁচাবাজার হাসান মাহমুদ কমপ্লেক্সে অবস্থিত উত্তরা থানা নির্বাচন কার্যালয় থেকে মনোনয়নপত্র সংগ্রহ করেছেন ঢাকা মহানগর উত্তর এনসিপির নেতাকর্মীরা।\nএ সময় উপস্থিত ছিলেন- ঢাকা মহানগর উত্তর এনসিপির যুগ্ম সদস্য সচিব মো. মান্নান তালুকদার (মাহিন) এবং সহ-সাংগঠনিক সম্পাদক অ্যাডভোকেট রফিকুল ইসলাম প্রিন্স এবং উত্তরার এনসিপি সাত থানার প্রধান সমন্বয়কারী ও যুগ্ম সমন্বয়কারী  আমিনী  ফেরদৌস, মো. আনিসুর রহমান, ওমর ফারুক স্বপন, ইব্রাহিম খলিল, মো. সুজন মিয়া, মো. বেল্লাল হোসেন খান, তানজিম জিম, মাসনুন নাফি, মো. হাবিবুর রহমান (প্রিন্স), যুবশক্তির কেন্দ্রীয় সংগঠক মাহাতাব খান বাধন, ছাত্রশক্তি নেতা মিনহাজুল ইসলাম ফাহিদ প্রমুখ।\nনেতাকর্মীরা বলেন, জুলাই গণঅভ্যুত্থানের অন্যতম হটস্পট উত্তরা। সেদিন উত্তরা থেকেই পরিবর্তনের স্বপ্ন নিয়ে গণভবন অভিমুখে রওনা হয়ে ফ্যাসিস্ট হাসিনাকে বিদায় করেছিল জনগণ। ঢাকা-১৮ আসনের জনগণ এনসিপি প্রার্থীকে ভোট দিয়ে এবার তাদের স্বপ্ন বাস্তবায়ন করবে।",
    "scraped_at": "2025-12-24T23:28:38"
  },
  {
    "url": "https://www.jugantor.com/national/1043869",
    "title": "জিয়াউল হককে সড়ক পরিবহণ বিভাগের সচিব পদে পদোন্নতি",
    "publication_date": "2025-12-22T20:17:49+06:00",
    "keywords": "জনপ্রশাসন মন্ত্রণালয়",
    "body": "সড়ক পরিবহণ ও মহাসড়ক বিভাগের অতিরিক্ত সচিব ড. মোহাম্মদ জিয়াউল হককে একই বিভাগে সচিব পদে পদোন্নতি দেওয়া হয়েছে।\nসোমবার (২২ ডিসেম্বর) তাকে নিয়োগ দিয়ে জনপ্রশাসন মন্ত্রণালয় থেকে প্রজ্ঞাপন জারি করা হয়েছে।\nরাষ্ট্রপতির আদেশক্রমে প্রজ্ঞাপনে স্বাক্ষর করেন মন্ত্রণালয়ের ঊর্ধ্বতন নিয়োগ-১ শাখার উপসচিব মোহাম্মদ রফিকুল হক।\nপ্রজ্ঞাপনে বলা হয়, জনস্বার্থে জারি করা এ আদেশ অবিলম্বে কার্যকর হবে।",
    "scraped_at": "2025-12-24T23:28:39"
  },
  {
    "url": "https://www.jugantor.com/national/1043868",
    "title": "তারেক রহমানের প্রত্যাবর্তন: যেসব রুটে চলবে ২০ স্পেশাল ট্রেন",
    "publication_date": "2025-12-22T20:16:57+06:00",
    "keywords": "বিএনপি,তারেক রহমান,ট্রেন",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরা উপলক্ষে নেতাকর্মী ও সমর্থকদের যাতায়াতের সুবিধার্থে আগামী ২৫ ডিসেম্বর ১০টি রুটে ২০টি স্পেশাল (বিশেষ) ট্রেন চালানোর সিদ্ধান্ত নিয়েছে বাংলাদেশ রেলওয়ে। তবে বিশেষ এই কার্যক্রমের কারণে ওইদিন স্বল্প দূরত্বের তিনটি নিয়মিত কমিউটার ট্রেনের যাত্রা সাময়িকভাবে স্থগিত রাখা হয়েছে।\nসোমবার (২২ ডিসেম্বর) রেলপথ মন্ত্রণালয়ের সিনিয়র তথ্য অফিসার রেজাউল করিম সিদ্দিকীর সই করা এক বিজ্ঞপ্তিতে এ তথ্য জানানো হয়।\nবিজ্ঞপ্তিতে বলা হয়, রাজবাড়ী কমিউটার (রাজবাড়ী–পোড়াদহ), ঢালারচর এক্সপ্রেস (পাবনা–রাজশাহী) এবং রোহনপুর কমিউটার (রোহনপুর–রাজশাহী) ট্রেনের ২৫ ডিসেম্বর তারিখের যাত্রা স্থগিত থাকবে। দলীয় কর্মী ও সমর্থকদের যাতায়াত নিশ্চিত করতে বিশেষ ট্রেন পরিচালনা ও অতিরিক্ত কোচ সংযোজনের কারণে এই সিদ্ধান্ত নেওয়া হয়েছে।\nআরও বলা হয়, বিএনপির কেন্দ্রীয় ও আঞ্চলিক কার্যালয়সমূহ থেকে ভারপ্রাপ্ত চেয়ারম্যান তারেক রহমানের প্রত্যাবর্তন উপলক্ষ্যে নেতাকর্মী ও সমর্থকদের ঢাকায় যাতায়াতের জন্য বিশেষ ট্রেন ও অতিরিক্ত কোচ বরাদ্দের আবেদন করা হয়েছিল। এর পরিপ্রেক্ষিতেই রেলওয়ে এ ব্যবস্থা গ্রহণ করেছে।\nচাহিদার ভিত্তিতে যেসব রুটে স্পেশাল ট্রেন চলবে, সেগুলো হলো— কক্সবাজার–ঢাকা–কক্সবাজার, জামালপুর–ময়মনসিংহ–ঢাকা–জামালপুর, টাঙ্গাইল–ঢাকা–টাঙ্গাইল, ভৈরববাজার–নরসিংদী–ঢাকা–নরসিংদী–ভৈরববাজার, জয়দেবপুর–ঢাকা ক্যান্টনমেন্ট–জয়দেবপুর (গাজীপুর), পঞ্চগড়–ঢাকা–পঞ্চগড়, খুলনা–ঢাকা–খুলনা, চাটমোহর–ঢাকা ক্যান্টনমেন্ট–চাটমোহর, রাজশাহী–ঢাকা–রাজশাহী এবং যশোর–ঢাকা–যশোর।\nএছাড়া নিয়মিত চলাচলকারী একাধিক ট্রেনে প্রয়োজন অনুযায়ী অতিরিক্ত কোচ সংযোজন করা হবে, এই ব্যবস্থার মাধ্যমে আনুমানিক ৩৬ লাখ টাকা রাজস্ব আদায় হবে।\nতবে তিনটি ট্রেনের এক দিনের যাত্রা স্থগিত থাকায় সংশ্লিষ্ট রুটের যাত্রীদের সাময়িক অসুবিধার জন্য দুঃখ প্রকাশ করেছে রেলপথ মন্ত্রণালয়। একইসঙ্গে স্পেশাল ট্রেন ও অতিরিক্ত কোচে দলীয় নেতাকর্মীদের যাতায়াতের ক্ষেত্রে নির্বাচনী আচরণ বিধিমালা–২০২৫ প্রতিপালনের নির্দেশনা দেওয়া হয়েছে।",
    "scraped_at": "2025-12-24T23:28:40"
  },
  {
    "url": "https://www.jugantor.com/cricket/1043867",
    "title": "বর্ণবাদের শিকার হচ্ছেন উসমান খাজার মেয়েরা, প্রতিবাদ করলেন স্ত্রী",
    "publication_date": "2025-12-22T20:13:21+06:00",
    "keywords": "",
    "body": "বন্ডাই বিচে সংঘটিত মর্মান্তিক হামলার পর অস্ট্রেলিয়ার টেস্ট দলের অভিজ্ঞ ক্রিকেটার উসমান খাজার পরিবার চরম ইসলামবিদ্বেষী আক্রমণের শিকার হয়েছে। খাজার স্ত্রী র‍্যাচেল খাজা জানান, মুসলিম পরিচয়ের কারণে তাদের দুই কন্যা অনলাইন ঘৃণ্য ট্রোলিংয়ের লক্ষ্যবস্তুতে পরিণত হয়েছে। ওই ঘটনার পর অস্ট্রেলিয়ায় মুসলিমবিদ্বেষ আরও তীব্র আকার ধারণ করেছে বলে অভিযোগ উঠেছে।\nগণমাধ্যমে হামলাকারী বাবা–ছেলে সাজিদ ও নাভিদ আকরামের সঙ্গে জঙ্গিগোষ্ঠী ইসলামিক স্টেটের সম্ভাব্য সংশ্লিষ্টতার খবর প্রকাশিত হওয়ার পর পরিস্থিতি আরও উত্তপ্ত হয়ে ওঠে। এর জেরে সাধারণ মুসলিম পরিবারগুলোকেও বিদ্বেষের মুখে পড়তে হচ্ছে।\nউসমান খাজা অস্ট্রেলিয়ার হয়ে আন্তর্জাতিক ক্রিকেট খেলা প্রথম মুসলিম ক্রিকেটার। পুরো ক্যারিয়ারজুড়েই তিনি নিজের ইসলামি বিশ্বাস এবং বৈষম্যের বিরুদ্ধে অবস্থান স্পষ্টভাবে তুলে ধরেছেন। পাকিস্তানের ইসলামাবাদে জন্ম নেওয়া খাজা পাঁচ বছর বয়সে পরিবারের সঙ্গে অস্ট্রেলিয়ায় পাড়ি জমান এবং সিডনিতেই তার বেড়ে ওঠা ও ক্রিকেট ক্যারিয়ারের শুরু।\nএর আগেও ইসলামোফোবিয়া নিয়ে তিনি সরব ছিলেন, বিশেষ করে মুসলিম ক্রীড়াবিদদের প্রতি বিদ্বেষমূলক আচরণ এবং খেলাধুলায় অন্তর্ভুক্তিমূলক পরিবেশ তৈরির প্রয়োজনীয়তা নিয়ে।\nএবার সেই বিদ্বেষ সরাসরি আঘাত হেনেছে তার পরিবারে। সামাজিক যোগাযোগমাধ্যমে র‍্যাচেল খাজা তাদের মেয়ে আইশা ও আইলার উদ্দেশে করা কিছু ভয়ংকর মন্তব্য প্রকাশ করেন। তিনি লেখেন, সম্প্রতি পাওয়া এসব মন্তব্য আগের চেয়ে অনেক বেশি ঘৃণ্য এবং দুঃখজনকভাবে এমন বার্তা তাদের জন্য নতুন নয়।\nট্রোলাররা শিশুদের ‘ভবিষ্যতের স্কুল হামলাকারী’ বলে আখ্যা দিয়েছে, এমনকি তাদের রক্তে ‘সন্ত্রাসীদের উত্তরাধিকার’ আছে বলেও কটাক্ষ করেছে। কেউ কেউ পরিবারটিকে পাকিস্তানে ফিরে যেতে বলেছে।\nআরও পড়ুনআরও পড়ুনভারতকে হারানোয় বড় পুরস্কার পাচ্ছে পাকিস্তান\nর‍্যাচেল বন্ডাই হামলা নিয়ে অস্ট্রেলিয়ার রাজনৈতিক নেতাদের মন্তব্য এবং অস্ট্রেলিয়ান জিউইশ কাউন্সিলের একটি বিবৃতিও শেয়ার করেন। ওই বিবৃতিতে ইহুদিবিদ্বেষ, ইসলামোফোবিয়া ও সব ধরনের বর্ণবাদের বিরুদ্ধে ঐক্যের আহ্বান জানানো হয়।\nতিনি বলেন, বর্তমান সময়ে আগের যেকোনো সময়ের চেয়ে বেশি প্রয়োজন সমাজের সবাইকে একসঙ্গে দাঁড়ানো। কোনো ধরনের ঘৃণাকেই গ্রহণযোগ্য মনে করা উচিত নয়।\nহামলার পর উসমান খাজাও সামাজিক যোগাযোগমাধ্যমে একাধিকবার প্রতিক্রিয়া জানান। তিনি বন্ডাই ও ইহুদি সম্প্রদায়ের প্রতি সমবেদনা জানিয়ে বলেন, এই ধরনের অর্থহীন সহিংসতা পরিবার ও পুরো কমিউনিটিকে গভীরভাবে ক্ষতিগ্রস্ত করেছে। ক্ষতিগ্রস্তদের জন্য তিনি শোক ও প্রার্থনা জানান।\nএছাড়া তিনি অস্ট্রেলিয়ান জিউইশ কাউন্সিলের একটি পোস্ট শেয়ার করেন, যেখানে চানুকাহ উদযাপনের সময় সংঘটিত হামলায় নিহত ও আহতদের কথা উল্লেখ করা হয়। পরে আরেকটি পোস্টে তিনি জানান, ভোরে ঘুম থেকে উঠে তিনি পুরো বন্ডাই ও ইহুদি সম্প্রদায়ের জন্য প্রার্থনা করেছেন এবং ঘৃণাজনিত অপরাধের নিন্দা জানান।\nমানবাধিকার ইস্যুতে খাজা এর আগেও অবস্থান নিয়েছেন। ২০২৩ সালে পাকিস্তানের বিপক্ষে টেস্ট সিরিজে তার জুতায় ‘সব জীবন সমান’ ও ‘স্বাধীনতা মানবাধিকার’—এমন বার্তা লেখার উদ্যোগ আলোচনার জন্ম দেয়। তবে আইসিসি এটিকে তাদের নিয়মের পরিপন্থী বলে জানিয়ে বার্তাগুলো সরিয়ে ফেলতে নির্দেশ দেয়।\nক্রিকেট অস্ট্রেলিয়া জানায়, তারা আইসিসির নিয়মকে সমর্থন করে এবং খাজার সঙ্গে বিষয়টি নিয়ে আলোচনা করেছে। একই সঙ্গে মাঠের বাইরে ব্যক্তিগত মত প্রকাশের অধিকারকেও তারা সম্মান করে বলে জানানো হয়।",
    "scraped_at": "2025-12-24T23:28:41"
  },
  {
    "url": "https://www.jugantor.com/economics/1043866",
    "title": "চট্টগ্রাম-দোহাজারী রেললাইনের জন্য ৬৮৮ মিলিয়ন ডলার ঋণ দিচ্ছে এডিবি",
    "publication_date": "2025-12-22T20:13:00+06:00",
    "keywords": "ট্রেন",
    "body": "",
    "scraped_at": "2025-12-24T23:28:43"
  },
  {
    "url": "https://www.jugantor.com/tollywood/1043865",
    "title": "বিবাহবিচ্ছেদের ঘোষণা দিলেন অভিনেত্রী",
    "publication_date": "2025-12-22T20:12:19+06:00",
    "keywords": "",
    "body": "টালিউডের নৃত্যশিল্পী, মডেল ও অভিনেত্রী শ্রীনন্দা শংকর ২০০৯ সালে মহারাষ্ট্রের পার্সি ব্যবসায়ী জেভ সাতারাওয়ালের সঙ্গে বিবাহবন্ধনে আবদ্ধ হন। কলকাতায় ভারতীয় ও পার্সি— দুই রীতিতে বিয়ের অনুষ্ঠান হয় তাদের। এরপর তারা স্থায়ীভাবে মুম্বাইয়ে বসবাস করতে থাকেন। এক কন্যাও রয়েছে এ দম্পতির।\nসামাজিক মাধ্যমে সুখী দাম্পত্যের ছবি উঠে এসেছিল শ্রীনন্দার ফেসবুক ওয়ালে। সেই সময় একবিন্দুও বোঝা যায়নি যে উভয়ের সম্পর্কে ভাঙাগড়া চলছে। কিন্তু হঠাৎ করে নিজের বিবাহবিচ্ছেদের খবর জানালেন অভিনেত্রী।\nরোববার (২১ ডিসেম্বর) সামাজিক মাধ্যমে নিজের ফেসবুকে একটি পোস্টের মাধ্যমে বিষয়টি নিশ্চিত করেন শ্রীনন্দা শংকর। এমনকি ভক্ত-অনুরাগীদের কাছে অনুরোধ জানিয়ে অভিনেত্রী বলেছেন, এ সময় তাদের ব্যক্তিগত বিষয়টিকে যেন সম্মান জানানো হয়। তিনি আরও বলেন, বিচ্ছেদ নিয়ে অনেক কথা হতেই পারে, কিন্তু বিন্দুমাত্র প্রতিক্রিয়া দেবেন না তিনি বা তার সদ্য সাবেক স্বামী জেভ অথবা সেলিব্রিটি মা তনুশ্রী শংকর।\nআরও পড়ুনআরও পড়ুনশ্রীদেবীর সঙ্গে সম্পর্ক খারাপ প্রসঙ্গে যা বললেন মাধুরী\nতবে কী কারণে বিচ্ছেদ হয়েছে, তা স্পষ্ট করে না জানালেও শ্রীনন্দার পোস্টে চাপা পড়ে থাকেনি ঘরভাঙার বেদনা। অভিনেত্রী লিখেছেন, অনলাইনে জনপ্রিয় ভিডিওগুলোই দাম্পত্য সুখ কিংবা দাম্পত্যের রসায়নের সবটা ধরা পড়ে না।\nউল্লেখ্য, উদয় শংকর ও মমতা শংকরদের উত্তরসূরি হিসেবে নিজেকে নৃত্য জগতে সুপ্রতিষ্ঠিত করেছেন অভিনেত্রী শ্রীনন্দা শংকর। সেই সঙ্গে তিনি মডেলিং ও অভিনয় জগতেও নিজের দক্ষতা দেখিয়েছেন।",
    "scraped_at": "2025-12-24T23:28:44"
  },
  {
    "url": "https://www.jugantor.com/country-news/1043864",
    "title": "গুলিবিদ্ধ এনসিপি নেতা মোতালেব যা বললেন",
    "publication_date": "2025-12-22T19:58:06+06:00",
    "keywords": "এনসিপি,খুলনা",
    "body": "খুলনায় জাতীয় নাগরিক পার্টির (এনসিপি) শ্রমিক সংগঠন নাগরিক শক্তির বিভাগীয় নেতা মোতালেব শিকদারকে লক্ষ্য করে গুলি করেছে সন্ত্রাসীরা। গুলিটি কানের একটু উপরে মাথার চামড়া ছিঁড়ে বেরিয়ে গেছে। তিনি আশঙ্কামুক্ত বলে জানিয়েছে চিকিৎসক।\nগুলিবিদ্ধ হওয়ার পর হাসপাতালে পুলিশসহ উপস্থিত সাংবাদিকদের উদ্দেশে মোতালেব বলেন, ‘আওয়ামী লীগের সন্ত্রাসীরা হাদিকে যেভাবে মেরেছে আমাকেও সেভাবে গুলি করে মেরে ফেলতে চেয়েছিল।’ চিকিৎসা চলাকালে এই বিষয়ে আর কোনো কিছু জানতে চাওয়া সম্ভব হয়নি।\nএদিকে গুলিবিদ্ধ মোতালেবের বক্তব্য ও ঘটনার সঙ্গে মিল খুঁজে পায়নি পুলিশ। এ ঘটনার সঙ্গে জড়িতদের শনাক্ত এবং পেছনের কারণ খতিয়ে দেখছে পুলিশ। মঙ্গলবার বেলা সাড়ে ১১টার দিকে নগরীর সোনাডাঙ্গা এলাকার আল আকসা মসজিদ সংলগ্ন একটি ভাড়া বাড়িতে এ ঘটনা ঘটে।\nখুলনা মেট্রোপলিটন পুলিশের উপ-পুলিশ কমিশনার (দক্ষিণ) মোহাম্মদ তাজুল ইসলাম বলেন, খুলনা এনসিপির এক নেতা গুলিবিদ্ধ হয়েছেন বলে আমরা খবর পাই। এর পরপরই আমাদের টিম ঘটনাস্থল অর্থাৎ গাজী মেডিকেল কলেজের পাশে আল আকসা মসজিদ রোড এলাকায় আসে। এখানে এসে জানতে পারি মুক্তা হাউজ নামের ভবনটিতে এ ঘটনা ঘটেছে।\nতিনি বলেন, গাজী মেডিকেল কলেজের পাশের একটি ফার্মেসি থেকে আমরা ভিডিও ফুটেজ সংগ্রহ করেছি। ফুটেজে দেখা যায় রোববার রাতে ভুক্তভোগী মোতালেব এবং তার সঙ্গে আরও দুইজন পুরুষ একটি গাড়িতে করে এসে প্রধান সড়কে নামে। সেখান থেকে তারা সংশ্লিষ্ট বাড়ির দিকে যাচ্ছে।\nসোনাডাঙ্গা থানার পরিদর্শক (তদন্ত) অনিমেষ মণ্ডল বলেন, প্রথমে ভুক্তভোগী আমাদের জানিয়েছিলেন-রাস্তায় মোটরসাইকেলে এসে হাদির মতো স্টাইলে তাকে গুলি করে চলে যায়। পরে দেখলাম যে ঘটনা ঘরের ভেতরের। সিসিটিভি ফুটেজে দেখা গেছে দুজন তাকে ধরে হাসপাতালে নিয়ে যাচ্ছে। তাকে কারা হাসপাতালে নিয়ে যায় সেটাও আমরা খুঁজে দেখছি।\nখুমেক হাসপাতালের আরএমও ডা. হারুন অর রশিদ বলেন, গুলিটি ভিকটিমের কানের ওপরের চামড়া ভেদ করে চলে গেছে। সিটি স্ক্যান করা হয়েছে। ইন্টারনাল ড্যামেজ হয়নি। তিনি আশঙ্কামুক্ত।\nএদিকে মুক্তা হাউসের মালিক আশরাফুন নাহার যুগান্তরকে বলেন, তন্বী নামের এক নারী এই মাসের (ডিসেম্বর) প্রথমে ভাড়া নেয় ফ্লাটটি। তন্বী নিজেকে এনজিওকর্মী পরিচয় দিয়ে বাসাটি ভাড়া নেন। তিনি স্বামীর সঙ্গে থাকবেন বলেও জানান। কিন্তু বাসাটিতে নিয়মিত বিভিন্ন পুরুষের যাতায়াত ছিল। এলাকায় এ নিয়ে কানাঘুষা চলায় ৩১ তারিখে তাকে নেমে যাওয়ার নোটিশ দেওয়া হয়।\nএদিকে ছেলের গুলিবিদ্ধ হওয়ার খবর পেয়ে হাসপাতালে ছুটে যান মা রাবেয়া বেগম, স্ত্রী ফাহিমা আক্তার ও তিন বছরের মেয়ে। এ সময় রাবেয়া বেগম বলেন, রোববার রাত ১১টার দিকে ছেলের সঙ্গে তার সর্বশেষ কথা হয়। এরপর আর কথা হয়নি।\nঅন্যদিকে মোতালেব গুলিবিদ্ধ হওয়ার পর থেকে পলাতক রয়েছে ভাড়াটিয়া তন্বী। পুলিশ এই তন্বীর বিষয়ে খোঁজ খবর নিচ্ছে। এছাড়াও মোতালেবের সঙ্গে ঘটনার সময় আর কে কে ছিল সেগুলোও খতিয়ে দেখছে আইনশৃঙ্খলা রক্ষাকারী বাহিনী।",
    "scraped_at": "2025-12-24T23:28:45"
  },
  {
    "url": "https://www.jugantor.com/cricket/1043863",
    "title": "ভারতকে হারানোয় বড় পুরস্কার পাচ্ছে পাকিস্তান",
    "publication_date": "2025-12-22T19:55:42+06:00",
    "keywords": "",
    "body": "এশিয়া কাপের ফাইনালে প্রায় তিন মাস আগে পাকিস্তানকে হারিয়ে শিরোপা জিতেছিল ভারত। নানা জটিলতার কারণে এখনো সেই ট্রফি হাতে পাননি সূর্যকুমার যাদব ও জসপ্রিত বুমরাহরা। এর মধ্যেই রোববার অনূর্ধ্ব-১৯ এশিয়া কাপের ফাইনালে আবার মুখোমুখি হয় ভারত ও পাকিস্তান। তবে এবার জয় এসেছে পাকিস্তানি যুবাদের হাত ধরে। ভারতকে হারিয়ে চ্যাম্পিয়ন হওয়ায় পাকিস্তানের ক্রিকেটারদের জন্য বড় অঙ্কের পুরস্কার ঘোষণা করা হয়েছে।\nদুবাইয়ের আইসিসি একাডেমি মাঠে অনুষ্ঠিত ফাইনালটি ছিল পুরোপুরি একপেশে। আগে ব্যাট করে পাকিস্তান অনূর্ধ্ব-১৯ দল তোলে ৩৪৮ রান। বিশাল লক্ষ্য তাড়া করতে নেমে ভারতীয় যুব দল মাত্র ২৬.২ ওভারে ১৫৬ রানে গুটিয়ে যায়। ফলে ১৯১ রানের বড় ব্যবধানে জয় পেয়ে দ্বিতীয়বারের মতো যুব এশিয়া কাপের শিরোপা ঘরে তোলে পাকিস্তান। চিরপ্রতিদ্বন্দ্বী ভারতের বিপক্ষে হওয়ায় এই জয়ের আনন্দ আরও বেড়ে যায়।\nজাতীয় দল পর্যায়ে ২০২২ সালের পর ভারতের বিপক্ষে জয়ের দেখা পায়নি পাকিস্তান, বেশিরভাগ ম্যাচেই একতরফা হার হয়েছে। তাই যুব পর্যায়ে এই সাফল্য কিছুটা হলেও সেই আক্ষেপ ঘোচাতে পেরেছে।\nপাকিস্তান অনূর্ধ্ব-১৯ দলের প্রধান কোচ ছিলেন ২০১৭ চ্যাম্পিয়ন্স ট্রফিজয়ী দলের অধিনায়ক সরফরাজ আহমেদ। তিনি জানান, প্রধানমন্ত্রী শেহবাজ শরীফ প্রত্যেক ক্রিকেটারকে ১০ মিলিয়ন পাকিস্তানি রুপি (বাংলাদেশি মুদ্রায় প্রায় ৪৩ লাখ টাকা) করে পুরস্কার দেওয়ার ঘোষণা দিয়েছেন এবং আশা প্রকাশ করেছেন যে ভবিষ্যতেও তারা দেশকে গর্বিত করবে।\nশিরোপা জয়ের পর যুব দলের সদস্যরা প্রধানমন্ত্রীর সঙ্গে সাক্ষাৎ করেন। এ প্রসঙ্গে সরফরাজ বলেন, প্রধানমন্ত্রী খেলোয়াড়দের পারফরম্যান্সের ভূয়সী প্রশংসা করেছেন এবং সাফল্যের পেছনে ক্রিকেটার ও কোচিং স্টাফদের নিরলস পরিশ্রমের কথা উল্লেখ করেছেন। ফাইনালে পাকিস্তানের জয়ের নায়ক ছিলেন সামির মিনহাস, যিনি দুর্দান্ত ১৭২ রানের ইনিংস খেলেন। পাশাপাশি মিডল অর্ডারে ৭২ বলে ৫৬ রান করা আহমেদ হুসাইনের পারফরম্যান্সেরও প্রশংসা করেন সরফরাজ।\nএদিকে ফাইনালে ভারতীয় খেলোয়াড়দের আচরণ নিয়ে সমালোচনা করেন পাকিস্তানের সাবেক এই অধিনায়ক। তার দাবি, ম্যাচজুড়ে ভারতের আচরণ ক্রিকেটীয় মূল্যবোধের সঙ্গে সঙ্গতিপূর্ণ ছিল না। তবে পাকিস্তান দল স্পোর্টসম্যানশিপ বজায় রেখেই জয় উদযাপন করেছে বলে জানান তিনি এবং বলেন, ক্রিকেটে সবসময়ই সৌহার্দ্য ও শালীনতা বজায় রাখা উচিত।",
    "scraped_at": "2025-12-24T23:28:46"
  },
  {
    "url": "https://www.jugantor.com/country-news/1043862",
    "title": "মনোনয়নপত্র নিলেন বিএনপির প্রার্থী আনিসুল",
    "publication_date": "2025-12-22T19:51:59+06:00",
    "keywords": "সুনামগঞ্জ,ত্রয়োদশ সংসদ নির্বাচন",
    "body": "সুনামগঞ্জ-১ (তাহিরপুর, জামালগঞ্জ, ধর্মপাশা, মধ্যনগর) আসনে মনোনয়নপত্র সংগ্রহ করলেন বিএনপির দলীয় প্রার্থী আনিসুল হক।\nসোমবার দুপুরে জেলার তাহিরপুর উপজেলা নির্বাহী অফিসার (ইউএনও), উপজেলা সহকারী রিটার্নিং অফিসার মেহেদী হাসান মানিকের কার্যালয় থেকে দলীয় নেতাকর্মীদের সঙ্গে নিয়ে তিনি মনোনয়নপত্র সংগ্রহ করেন।\nএ সময় তাহিরপুর উপজেলা বিএনপির আহ্বায়ক বাদল মিয়া, প্রথম যুগ্ম আহ্বায়ক সদর ইউপি চেয়ারম্যান জুনাব আলী, যুগ্ম আহ্বায়ক আবুল হুদা, আহ্বায়ক কমিটির সিনিয়র সদস্য আবুল কালাম আজাদ, বিএনপি নেতা রুহুল আমিন, ফেরদৌস আলম, উপজেলা কৃষক দলের আহ্বায়ক লুৎফুর রহমান, মধ্যনগর উপজেলা বিএনপির আহ্বায়ক আবে হায়াত, জামালগঞ্জ উপজেলা বিএনপির সদস্য মোহাম্মদ আলী, তাহিরপুরের উত্তর শ্রীপুর ইউনিয়ন বিএনপির সভাপতি মোশাহিদ আলম তালুকতার, সাধারণ সম্পাদক হাজি আব্দুস সামাদ মুন্সী, উত্তর বড়দল ইউনিয়ন বিএনপির সভাপতি শফিকুল ইসলাম, উপজেলা যুবদলের আহ্বায়ক এনামুল হকসহ বিএনপি, যুবদল, কৃষক দল, ছাত্রদলের নেতাকর্মীরা উপস্থিত ছিলেন।\nপ্রসঙ্গত, ত্রয়োদশ জাতীয় সংসদ নির্বাচন সামনে রেখে বাংলাদেশ জাতীয়তাবাদী দল বিএনপি মাঠপর্যায়ে যুবদলের রাজনীতি থেকে উঠে আসা কৃষক দল কেন্দ্রীয় কমিটির সহ-সাধারণ সম্পাদক তাহিরপুরের সাবেক উপজেলা পরিষদ চেয়ারম্যান আনিসুল হককে দলীয় প্রার্থী হিসেবে মনোনয়ন প্রদান করেন।",
    "scraped_at": "2025-12-24T23:28:47"
  },
  {
    "url": "https://www.jugantor.com/country-news/1043861",
    "title": "ভালুকার চাঞ্চল্যকর দিপু হত্যা, সেদিন যা ঘটেছিল",
    "publication_date": "2025-12-22T19:49:32+06:00",
    "keywords": "",
    "body": "ময়মনসিংহের ভালুকায় হজরত মুহাম্মদ (সা.)-কে নিয়ে কটূক্তির অভিযোগে হিন্দু যুবক দিপু চন্দ্র দাসকে গণপিটুনিতে হত্যার ঘটনা কেন্দ্র করে ফেসবুক ও বিভিন্ন গণমাধ্যমে বিভ্রান্তিমূলক তথ্য ছড়ানোর অভিযোগ উঠেছে।\nঘটনার সময় দিপুর সঙ্গে চার সহকর্মীর কী ধরনের কথা হয়েছে তার একটি অডিও বক্তব্য পাওয়া গেছে। দিপুর পরিবারের দাবি, সে এমন কথা বলতে পারে না। তাকে পরিকল্পিত ও নৃশংসভাবে হত্যা করা হয়েছে।\nনিহত দিপু তারাকান্দা উপজেলার বানিহালা ইউনিয়নের মোকামিয়াকান্দা গ্রামের রবি চন্দ্র দাসের ছেলে।\nএ ঘটনায় তার ভাই বাদী হয়ে অজ্ঞাতপরিচয় ১৫০ জনকে আসামি করে হত্যা মামলা করেছেন। মামলাটি তদন্ত করছে ডিবি। এ ঘটনায় আইনশৃঙ্খলা বাহিনী ১২ জনকে গ্রেফতার করেছে। পাঁচ দিনের রিমান্ড আবেদন করলে শুনানি শেষে আদালত প্রত্যেকের তিন দিনের রিমান্ড মঞ্জুর করেন।\nসোমবার (২২ ডিসেম্বর) সকালে ময়মনসিংহ পুলিশ সুপার কারখানা পরিদর্শন করেছেন।\nঘটনাটি ঘটেছিল উপজেলার হবিরবাড়ি ইউনিয়নের ৫নং ওয়ার্ড জামিরদিয়া ডুবালিয়াপাড়া এলাকার বাদশাহ গ্রুপের একটি অঙ্গ প্রতিষ্ঠান পাইওনিয়ার নিটওয়্যারস (বিডি) লিমিটেডের ম্যান্ডিং সেকশনে।\nঘটনার দিন ১৮ ডিসেম্বর বৃহস্পতিবার বিকাল আনুমানিক ৪টার সময় ম্যান্ডিং সেকশনের তিন নারী শ্রমিক হ্যাপি, রহিমা ও কুলসুমের মাঝে কথা হচ্ছিল; পাশেই দাঁড়ানো ছিল ওই বিভাগের কোয়ালিটি ইন্সপেক্টর দিপু চন্দ্র দাস ও সেলিম মিয়া।\nকারখানার ম্যান্ডিং অপারেটর রহিমা খাতুন বলেন, ‘আমি হ্যাপিকে উদ্দেশ করে বলেছি আজকে কী বার? হ্যাপি বলছে আজকে বৃহস্পতিবার গোনাহ মাপের দিন। সারা সপ্তাহে যে গোনাহ করেছে আল্লাহর কাছে মাফ চাইলে আল্লাহ মাফ করে দিবেন। এ সময় দিপু বলতেছে এটা কোন হাদিসে আছে? কোন শরীয়তে আছে? তখন সেলিম বলেন- তুমি আমাদের ইসলাম সম্পর্কে কী জান? তোমার কাছে বলতে হবে? দিপু বলেন- এটা কুসংস্কার। তোমাদের নবীজিও তো নয় বছরের শিশুকে ধর্ষণ করে বিয়ে করেছে।\nঅপারেটর সেলিম বলেন, ‘দিপু দাদা বলেছেন- এগুলো কোন হাদিসে পেয়েছেন? এগুলো কুসংস্কার। আমি তাকে বললাম তুমি আমাদের ধর্মের কে? তুমি মুসলমান? না তুমি আলেম-ওলামা; তুমি এসবের কী বুঝ? তোমাদের ধর্মেও তো আছে ১২ মাসে ১৩ পূজা। আমাদের মাঝেও অনেক কুসংস্কার আছে। এ কথা বলার সঙ্গে সঙ্গেই তিনি বলেন, তোমাদের মাঝেও অনেক কুসংস্কার রয়েছে। তখন আমি বললাম আমাদের মাঝে কী কুসংস্কার আছে? তখন তিনি আবারও বলেন- তোমাদের নবীজি ৯ বছরের শিশু ধর্ষণ করে বিয়ে করেছেন। দাদা তুমি এটা কি বললা? এসব উলটা পালটা বলো না। তুমি এখান থেকে চলে যাও। তখন দিপু দাদা বলেন- এখন কেমন লাগে, এখন কেমন লাগে। পরে আমি নামাজে চলে যাই। পেছন থেকে ফ্লোরে উত্তেজনা সৃষ্টি হয়ে গেছে। এক সময় পুরো কারখানার মাঝে এ কথা ছড়িয়ে যায়। উত্তেজনা সৃষ্টি হলে আমাদের পিএম আলমগীর স্যার দাদাকে কোয়ালিটি সেকশন থেকে অ্যাডমিন বিভাগে নিয়ে যান। কারখানার ভেতরে দিপুর ওপর কেউ হামলা করেনি।’\nকোম্পানির সিনিয়র কমপ্লেক্স ম্যানেজার উদয় হোসেন জানান, বিভিন্ন গণমাধ্যমে বেশ কিছু বিভ্রান্তিমূলক তথ্য প্রকাশ করা হচ্ছে। দিপু এক বছর দুই মাস পূর্বে আমাদের কোম্পানির লিংকিংয়ের ম্যান্ডিং সেকশনে জুনিয়র কোয়ালিটি ইন্সপেক্টর হিসেবে নিয়োগ পেয়ে অদ্যাবধি কর্মরত ছিলেন। তার সঙ্গে কেউ প্রতিদ্বন্দ্বী ছিল না ও তিনি শ্রমিকদের নেতাও ছিলেন না। অনেক গণমাধ্যমে তাকে শ্রমিকদের নেতা হিসেবে উল্লেখ করা হয়েছে; যা মোটেও সত্য নয়। ওই সেকশনের নির্বাচিত প্রতিনিধি হলেন সম্রাট মিয়া।\nতিনি জানান, ঘটনার পর রাত ৮টা ২০ মিনিটের দিকে একজন এসআই ৩ জন পুলিশ নিয়ে কারখানায় এলে উত্তেজিত জনতার চাপের মুখে তিনি কিছুই করতে পারেননি। উত্তেজিত জনতা এতই ক্ষুব্ধ ছিলেন- থানা, শিল্প পুলিশ ও সেনাবাহিনী এসেও দিপুর লাশ উদ্ধার করতে বেগ পেতে হয়। সর্বশেষ রাত ১১টা ৪০ মিনিটে লাশ উদ্ধার করে থানায় নিয়ে আসা হয়। মিলের শ্রমিকদের নিয়ন্ত্রণে আনার জন্য ঘটনার পর দিপুকে অফিস কক্ষে ডেকে এনে অব্যাহিতপত্র নেওয়ার ঘোষণা দেওয়ার পরও তারা নিভৃত হয়নি। ভেতরে শ্রমিকরা উত্তেজিত, বাইরে উত্তেজিত জনতা যখন কারখানার গেট ভেঙে ভেতরে প্রবেশের চেষ্টা করছে- কারখানা রক্ষা করতে গিয়ে বাধ্য হয়ে নিরাপত্তা কর্মীরা দিপুকে রাত ৮টার দিকে বাইরে বের করে দেন। সাধারণত বিকাল ৫-৭টার পর বিভিন্ন মিল কারখানাগুলো ছুটি হয়।\nফেসবুকের পোস্ট ও প্রোপাগান্ডায় মিল গেটের সমানে শত শত উত্তেজিত জনতা জড়ো হয়ে যান। এ সময় পরিস্থিতি নিয়ন্ত্রণের বাইরে চলে যায়। তৃতীয়পক্ষ ঘটনাটি রাজনৈতিক হাতিয়ার হিসেবে ব্যবহারে অপচেষ্টায় লিপ্ত।\nকোম্পানির সিসিটিভি ভিডিও ফুটেজ থেকে দেখা যায়, উত্তেজিত জনতা কারখানার প্রধান ফটকের বাইরে থেকে ভেতরে প্রবেশের চেষ্টা করছেন। বেশ কিছু সময় পর নিরাপত্তা কর্মীরা একপর্যায়ে কারখানার পকেট গেটটি খুলে দিপু চন্দ্র দাসকে উত্তেজিত জনতার হাতে তুলে দেন। উত্তেজিত জনতা তাকে গণপিটুনি দিয়ে নৃশংসভাবে হত্যা করেন। বিবস্ত্র করে গলায় রশি বেঁধে ডুবালিয়াপাড়া থেকে টেনেহিঁচড়ে প্রায় ২ কিলোমিটার দূরে জামিরদিয়া মাস্টারবাড়ি এলাকায় ঢাকা-ময়মনসিংহ মহাসড়কে নিয়ে আসেন। পরে মহাসড়ক বিভাজনের মাঝখানের একটি গাছে ঝুলিয়ে মরদেহে লাঠি দিয়ে গণহারে পিটিয়ে একপর্যায়ে আগুন ধরিয়ে স্লোগান দেন।\nঘটনার পর থেকেই আইনশৃঙ্খলা বাহিনী ঘটনাস্থলের আশপাশ ও বিভিন্ন এলাকায় সাঁড়াশি অভিযান পরিচালনা করে। গ্রেফতার আতঙ্কে অনেকেই এ বিষয়ে কথা না বলে এড়িয়ে যান।\nদিপু চন্দ্র দাসকে গণপিটুনিতে হত্যায় আইনশৃঙ্খলা বাহিনীর সদস্যরা ১২ জনকে গ্রেফতার করেছে। এরা হলেন- পাইওনিয়ার নিটওয়্যারস (বিডি) লিমিটেডের ম্যানেজার তারেক হোসেন (১৯), ফ্লোর ইনচার্জ আলমগীর হোসেন (৩৮), কোয়ালিটি ইনচার্জ মিরাজ হোসেন আকন্দ (৪৬), লিমন সরকার (১৯), মানিক মিয়া (২০), এরশাদ আলী (৩৯), নিঝুম উদ্দিন (২০), স্থানীয় মসজিদের ইমাম আজমল হাসান ছগির (২৬), শাহীন মিয়া (১৯), নাজমুল হোসেন (২১), স্থানীয় একটি কিন্ডার গার্টেনের শিক্ষক কাইয়ুম মিয়া (২৫) ও আশিকুর রহমান (২৫)।\nসোমবার (২২ ডিসেম্বর) দুপুরে কড়া নিরাপত্তায় ময়মনসিংহ কেন্দ্রীয় কারাগার থেকে আসামিদের আদালতে হাজির করা হয়। মামলার তদন্তকারী কর্মকর্তা প্রত্যেকের পাঁচ দিনের রিমান্ড আবেদন করলে শুনানি শেষে সিনিয়র জুডিশিয়াল ম্যাজিস্ট্রেট আদালতের বিচারক শাহাদাত হোসেন প্রত্যেকের তিন দিনের রিমান্ড মঞ্জুর করেন।\nদিপুর বাবা রবি চন্দ্র দাস বলেন, ‘ছেলেকে মেরে রাস্তায় ফেলে রাখা হয়। আমার ছেলে এমন কোনো কাজ (ধর্ম অবমাননা) করতে পারে না। এর তদন্ত করে বিচার চাই, হত্যাকারীদের শাস্তি চাই।’\nদিপুর স্ত্রী মেঘলা রাণী দাসের দাবি, তার স্বামীকে পরিকল্পিতভাবে হত্যা করা হয়েছে। আমার স্বামী পরিবারের একমাত্র উপার্জনক্ষম ব্যক্তি ছিলেন। আমার দুই বছরের মেয়েকে নিয়ে কিভাবে আমার সংসার চলবে। চোখে সব অন্ধকার দেখছি।\nবাদশাহ গ্রুপের ব্যবস্থাপনা পরিচালক মো. বাদশাহ মিয়া বলেন, আমি নিজে ৮শ মিলিয়ন ডলারের অধিক গার্মেন্টসের কাপড় রপ্তানি করি। আমি কি চাইব আমার কোম্পানিতে মবের সৃষ্টি হোক। এ ঘটনার পর বাইয়ারদের কাছে জবাবদিহি করতে হচ্ছে। আমি একজন শ্রমিকবান্ধব মালিক। সময় পেলেই ফ্লোরে গিয়ে শ্রমিকদের সঙ্গে সরাসরি কথা বলি, তাদের পরিবারের খোঁজখবর নেই। আমার কোম্পানির পক্ষ থেকে দিপু এবং তার পরিবারকে সহযোগিতা করব। দিপুকে কারখানার বাইরে হত্যা করা হয়েছে। আমার কারখানার ভেতর ও বাইরের সিসি টিভি ফুটেজ দেখলেই প্রমাণ পাওয়া যাবে। আমি এ ঘটনার দৃষ্টান্তমূলক শাস্তি দাবি করছি। যারা এর সঙ্গে জড়িত তাদের সবাইকে আইনের আওতায় এনে বিচারের সম্মুখীন করার দাবি জানাচ্ছি।\nভালুকা মডেল থানার অফিসার ইনচার্জ জাহিদুল ইসলাম জানান, মামলাটি গত রাতে ডিবি পুলিশের কাছে হস্তান্তর করা হয়েছে। এ পর্যন্ত ১২ জনকে গ্রেফতার করা হয়েছে। তাদের মাঝে একজন স্থানীয় বাকিরা দেশের বিভিন্ন স্থানের অধিবাসী। তাদের সঙ্গে রাজনৈতিক কোনো সংশ্লিষ্টতা পাওয়া যায়নি।\nময়মনসিংহ পুলিশ সুপার মিজানুর রহমান জানান, এখানে হাজার হাজার শ্রমিক কর্মরত আছেন। কারখানা কিভাবে চালু রাখতে হয় সেক্ষেত্রে আমাদের সর্বাত্মক সহযোগিতা থাকবে। এখানে শ্রমিকদের রুটি-রোজগারের ব্যাপার। এ ঘটনার সঙ্গে যারা জড়িত তাদের কাউকেই ছাড় দেওয়া হবে না। আর যারা ঘটনার সঙ্গে সম্পৃক্ত না, আইনশৃঙ্খলা বাহিনী তাদের কোনো ধরনের হয়রানি করবে না।",
    "scraped_at": "2025-12-24T23:28:48"
  },
  {
    "url": "https://www.jugantor.com/cricket/1043860",
    "title": "লক্ষ্মীপুরের ছেলে আমি নোয়াখালীতে সুযোগ পেয়ে খুবই খুশি: হাসান মাহমুদ",
    "publication_date": "2025-12-22T19:46:58+06:00",
    "keywords": "নোয়াখালী এক্সপ্রেস,বিপিএল ২০২৬",
    "body": "জাতীয় দলের নিয়মিত ক্রিকেটার হাসান মাহমুদ সর্বশেষ বিপিএলে রংপুরের হয়ে খেললেও আসন্ন আসরে নাম লিখিয়েছেন নতুন দল নোয়াখালী এক্সপ্রেসে। লক্ষ্মীপুরের সন্তান হিসেবে একই অঞ্চলের একটি দলের হয়ে খেলার সুযোগ পেয়ে দারুণ উচ্ছ্বসিত এই ডানহাতি পেসার।\nসোমবার নোয়াখালী এক্সপ্রেসের প্রথম দিনের অনুশীলন শেষে সংবাদ সম্মেলনে নিজের অনুভূতি প্রকাশ করে হাসান বলেন, নোয়াখালীর মতো একটি দল বিপিএলে অংশ নিচ্ছে—এটাই আনন্দের। তার ওপর সেই দলের অংশ হতে পারা তাকে আরও বেশি উৎসাহিত করেছে।\nলক্ষ্মীপুর ও নোয়াখালীর ভৌগোলিক ও মানসিক সম্পর্ককে দলের জন্য বাড়তি শক্তি হিসেবেই দেখছেন তিনি। হাসানের মতে, দুই জেলার মানুষের এই সংযোগ নোয়াখালীর সমর্থন ও অনুপ্রেরণা আরও বাড়াবে।\nআরও পড়ুনআরও পড়ুনবিপিএল শুরুর দিনেই ‘সংক্ষিপ্ত আকারে’ হবে উদ্বোধনী অনুষ্ঠান\nবিপিএলকে নিজেকে নতুন করে প্রমাণ করার বড় সুযোগ মনে করছেন হাসান মাহমুদ। তার বিশ্বাস, টুর্নামেন্টে ভালো শুরু করতে পারলে এবং ধারাবাহিক পারফরম্যান্স দেখাতে পারলে ভবিষ্যতের বিশ্বকাপে খেলার সম্ভাবনাও তৈরি হবে।\nএদিকে নিজের বোলিংয়ে আরও বৈচিত্র্য আনার দিকেও নজর দিচ্ছেন এই পেসার। ইয়র্কার ও স্লোয়ারের মতো শক্তিশালী অস্ত্রের সঙ্গে গেম সেন্স উন্নত করার কাজ করছেন বলে জানান তিনি। আসন্ন বিপিএলে ভিন্ন কিছু দেখানোর আশাবাদও ব্যক্ত করেছেন হাসান।",
    "scraped_at": "2025-12-24T23:28:49"
  },
  {
    "url": "https://www.jugantor.com/international/1043859",
    "title": "পাকিস্তানের সেনাপ্রধানকে সর্বোচ্চ রাষ্ট্রীয় সম্মাননা দিল সৌদি আরব",
    "publication_date": "2025-12-22T19:46:26+06:00",
    "keywords": "পাকিস্তান,আসিম মুনির",
    "body": "পাকিস্তানের চিফ অব ডিফেন্স স্টাফ ও সেনাপ্রধান আসিম মুনিরকে সর্বোচ্চ জাতীয় সম্মাননা ‘কিং আবদুলআজিজ মেডেল অব এক্সিলেন্স’ প্রদান করেছে সৌদি আরব। খবরএক্সপ্রেস ট্রিবিউন’র\nদেশটির আইএসপিআর এক বিবৃতিতে জানিয়েছে, ফিল্ড মার্শাল আসিম মুনির সোমবার (২২ ডিসেম্বর) সৌদি আরবের প্রতিরক্ষা মন্ত্রী প্রিন্স খালিদ বিন সালমান বিন আবদুলআজিজ আল সৌদ-এর সঙ্গে সৌদি আরবের একটি সরকারি সফরে সাক্ষাৎ করেন। এসময় এই সম্মাননা গ্রহণ করেন।\nএসময় আঞ্চলিক নিরাপত্তা পরিস্থিতি, প্রতিরক্ষা ও সামরিক সহযোগিতা, কৌশলগত সমন্বয় এবং পরিবর্তনশীল ভূ-রাজনৈতিক চ্যালেঞ্জ নিয়ে দুদেশের নেতার মাঝে আলোচনা হয়।\nবিবৃতিতে বলা হয়েছে, ‘এই সংলাপ পাকিস্তান ও সৌদি আরবের মধ্যকার গভীর, ঐতিহাসিক এবং ভ্রাতৃসুলভ সম্পর্ককে পুনর্ব্যক্ত করেছে।’\nফিল্ড মার্শাল মুনিরের পেশাদার দক্ষতা ও কৌশলগত দৃষ্টিভঙ্গিকে প্রশংসা করেছে সৌদি আরব। একই সঙ্গে পাকিস্তান ও সৌদি আরবের দীর্ঘকালীন ভ্রাতৃসুলভ সম্পর্ক বজায় রাখতে তার প্রতিশ্রুতি স্বীকৃতি দিয়েছে।\nবিবৃতিতে আরও বলা হয়েছে, ‘কিং আবদুলআজিজ মেডেল অব এক্সিলেন্স’ প্রদান পাকিস্তান–সৌদি আরব সম্পর্কের গভীরতা ও উভয় দেশের আঞ্চলিক ও বৈশ্বিক শান্তি অর্জনে কৌশলগত সহযোগিতা আরও শক্তিশালী করার প্রতিশ্রুতি নির্দেশ করে।’\nপাকিস্তান ও সৌদি আরব দীর্ঘদিন ধরে কৌশলগত ও প্রতিরক্ষা সহযোগিতায় যুক্ত রয়েছে। গত ১৮ সেপ্টেম্বর দুই দেশ একটি গুরুত্বপূর্ণ ‘কৌশলগত পারস্পরিক প্রতিরক্ষা চুক্তি’। ওই চুক্তিতে বলা হয়, ‘উভয় দেশের প্রতি যে কোনো আগ্রাসন উভয়ের প্রতি আগ্রাসন হিসেবে বিবেচিত হবে।’",
    "scraped_at": "2025-12-24T23:28:50"
  },
  {
    "url": "https://www.jugantor.com/country-news/1043858",
    "title": "গুলি এনসিপি নেতার কানের উপরে লেগে মাথার চামড়া ছিঁড়ে বেরিয়ে গেছে",
    "publication_date": "2025-12-22T19:44:20+06:00",
    "keywords": "এনসিপি,খুলনা",
    "body": "খুলনায় জাতীয় নাগরিক পার্টির (এনসিপি) শ্রমিক সংগঠন নাগরিক শক্তির বিভাগীয় নেতা মোতালেব শিকদারকে গুলি করা হয়েছে। সোমবার বেলা সাড়ে ১১টার দিকে নগরীর সোনাডাঙ্গা এলাকার আল আকসা মসজিদ সংলগ্ন একটি ভাড়া বাড়িতে তাকে গুলি করেছে সন্ত্রাসীরা। গুলিটি কানের একটু উপরে মাথার চামড়া ছিঁড়ে বেরিয়ে গেছে।\nস্বাস্থ্যের সর্বশেষ অবস্থা সম্পর্কে খুমেক হাসপাতালের আরএমও ডা. হারুন অর রশিদ বলেন, গুলিটি ভিকটিমের কানের ওপরের চামড়া ভেদ করে চলে গেছে। সিটিস্ক্যান করা হয়েছে। ইন্টারনাল ড্যামেজ হয়নি। তিনি আশঙ্কামুক্ত।\nএদিকে গুলিবিদ্ধ মোতালেবের বক্তব্য ও ঘটনার সঙ্গে মিল খুঁজে পায়নি পুলিশ। এ ঘটনার সঙ্গে জড়িতদের শনাক্ত এবং পেছনের কারণ খতিয়ে দেখছে পুলিশ।\nখুলনা মেট্রোপলিটন পুলিশের উপ-পুলিশ কমিশনার (দক্ষিণ) মোহাম্মদ তাজুল ইসলাম বলেন, খুলনা এনসিপির এক নেতা গুলিবিদ্ধ হয়েছেন বলে আমরা খবর পাই। এর পরপরই আমাদের টিম ঘটনাস্থল অর্থাৎ গাজী মেডিকেল কলেজের পাশে আল আকসা মসজিদ রোড এলাকায় আসে। এখানে এসে জানতে পারি মুক্তা হাউজ নামের ভবনটিতে এ ঘটনা ঘটেছে।\nতিনি বলেন, গাজী মেডিকেল কলেজের পাশের একটি ফার্মেসি থেকে আমরা ভিডিও ফুটেজ সংগ্রহ করেছি। ফুটেজে দেখা যায় রোববার রাতে ভুক্তভোগী মোতালেব এবং তার সঙ্গে আরও দুজন পুরুষ একটি গাড়িতে করে এসে প্রধান সড়কে নামে। সেখান থেকে তারা সংশ্লিষ্ট বাড়ির দিকে যাচ্ছে।\nসোনাডাঙ্গা থানার পরিদর্শক (তদন্ত) অনিমেষ মণ্ডল বলেন, প্রথমে ভুক্তভোগী আমাদের জানিয়েছিলেন-রাস্তায় মোটরসাইকেলে এসে হাদির মতো স্টাইলে তাকে গুলি করে চলে যায়। পরে দেখলাম যে ঘটনা ঘরের ভেতরের। সিসিটিভি ফুটেজে দেখা গেছে দুজন তাকে ধরে হাসপাতালে নিয়ে যাচ্ছেন। তাকে কারা হাসপাতালে নিয়ে যান সেটাও আমরা খুঁজে দেখছি।",
    "scraped_at": "2025-12-24T23:28:52"
  },
  {
    "url": "https://www.jugantor.com/politics/1043857",
    "title": "গানম্যান পেলেন এনসিপির যে ৬ নেতা",
    "publication_date": "2025-12-22T19:42:03+06:00",
    "keywords": "এনসিপি,স্বরাষ্ট্র মন্ত্রণালয়,স্বরাষ্ট্র উপদেষ্টা",
    "body": "জুলাই যোদ্ধা, সমন্বয়ক ও সংসদ-সদস্য প্রার্থী ও বিভিন্ন রাজনৈতিক দলের শীর্ষ নেতাদের ব্যক্তিগত নিরাপত্তা নিশ্চিতে উদ্যোগ নিয়েছে সরকার। এরই অংশ হিসাবে জুলাই আন্দোলনে অংশগ্রহণকারী সম্মুখসারির কয়েকজনকে গানম্যান দেওয়া হয়েছে। তাদের ব্যক্তিগত অস্ত্রের লাইসেন্স দেওয়ার বিষয়টিও প্রক্রিয়াধীন রয়েছে।\nসোমবার (২২ ডিসেম্বর) দুপুরে সচিবালয়ে আইনশৃঙ্খলা সংক্রান্ত কমিটির বৈঠক শেষে ব্রিফ করেন স্বরাষ্ট্র উপদেষ্টা মো. জাহাঙ্গীর আলম চৌধুরী।\nতিনি বলেন, দেশে নিরাপত্তা ইস্যুতে কোনো শঙ্কা নেই। তবে আবেদনের পরিপ্রেক্ষিতে এনসিপির ৬ নেতা এবং প্রথম আলো ও ডেইলি স্টারের সম্পাদকসহ নিরাপত্তা ঝুঁকিতে থাকা ২০ জনকে গানম্যান দেয়া হয়েছে।\nএদিকে পুলিশের সূত্রে জানা গেছে, এই তালিকায় রয়েছেন-অন্তর্বর্তী সরকারের সাবেক উপদেষ্টা ও জাতীয় নাগরিক পার্টির (এনসিপি) আহ্বায়ক নাহিদ ইসলাম, সদস্য সচিব আখতার হোসেন, এনসিপির দক্ষিণাঞ্চলের মুখ্য সমন্বয়ক হাসনাত আবদুল্লাহ, উত্তরাঞ্চলের মুখ্য সমন্বয়ক সারজিস আলম, মুখ্য সমন্বয়ক নাসীরুদ্দীন পাটওয়ারী ও সিনিয়র যুগ্ম সদস্যসচিব তাসনিম জারা। গণঅধিকার পরিষদের সভাপতি নুরুল হক নুর, সাধারণ সম্পাদক মো. রাশেদ খানও গানম্যান পাচ্ছেন।\nআরও জানা গেছে, জামায়াতের আমির ডা. শফিকুর রহমান ও বাংলাদেশ জাতীয় পার্টি (জেপি) প্রধান ব্যারিস্টার আন্দালিব রহমান পার্থ ঢাকা মহানগর পুলিশের (ডিএমপি) কাছে ব্যক্তিগত নিরাপত্তার জন্য গানম্যান চেয়েছেন। আবেদনের ভিত্তিতে কয়েকজন রাজনীতিককে গানম্যানসহ অস্ত্রের লাইসেন্স দেওয়া হচ্ছে শিগগিরই। এদের মধ্যে রয়েছেন-গণসংহতি আন্দোলনের প্রধান সমন্বয়ক জুনায়েদ সাকি, ডেমরা-যাত্রাবাড়ী এলাকা থেকে বিএনপি মনোনীত সংসদ-সদস্য প্রার্থী তানভির আহমেদ রবিন, পাবনা-৩ আসনের বিএনপি মনোনীত প্রার্থী জাফির তুহিন, জাতীয় পার্টির (জেপি) চেয়ারম্যান ও সাবেক মন্ত্রী আনোয়ার হোসেন মঞ্জু, লিবারেল ডেমোক্রেটিক পার্টির (এলডিপি) সভাপতি কর্নেল (অব.) অলি আহমদসহ আরও বেশ কয়েকজন। এছাড়া ফ্যাসিবাদ ও আধিপত্যবাদবিরোধী আন্দোলনে সোচ্চার থাকা শহীদ ওসমান হাদির পরিবারকে দেওয়া হচ্ছে বিশেষ নিরাপত্তা। হাদির এক বোন পাচ্ছেন লাইসেন্স এবং গানম্যান। অন্য সদস্যদের নিরাপত্তায় সার্বক্ষণিক পুলিশি নিরাপত্তা দেওয়া হবে। স্বরাষ্ট্র মন্ত্রণালয় ও পুলিশের উচ্চপর্যায়ের সূত্র থেকে এসব তথ্য নিশ্চিত হওয়া গেছে।\nআগামী জাতীয় সংসদ নির্বাচন সামনে রেখে বর্তমান অন্তর্বর্তী সরকারের জন্য বড় চ্যালেঞ্জ দেশের আইনশৃঙ্খলা পরিস্থিতি স্বাভাবিক রাখা। ফ্যাসিস্টরা নির্বাচন বানচালে নানা ধরনের ষড়যন্ত্র করছে বলে গোয়েন্দা সংস্থার একাধিক প্রতিবেদনে তথ্য তুলে ধরে সরকারকে অবহিত করা হয়েছে। জুলাই যোদ্ধারা শেখ হাসিনার পতনের দিন গত বছরের ৫ আগস্টের পর থেকেই নানা ধরনের হুমকির মুখে আছেন। দেশে আত্মগোপনে থাকা বা বিদেশে পলাতক নিষিদ্ধ ঘোষিত আওয়ামী লীগ ও ছাত্রলীগসহ তাদের দোসররা জুলাই যোদ্ধাদের প্রাণনাশের হুমকি দিয়ে আসছে। ভারতে পলাতক সাবেক প্রধানমন্ত্রী শেখ হাসিনা তার দলের লোকজনকে উসকে দিচ্ছেন।\nজুলাই আন্দোলনে সক্রিয় যোদ্ধা ও ইনকিলাব মঞ্চের মুখপাত্র ওসমান হাদিকে হত্যা করা হবে বলে গত কয়েক মাস ধরে বিদেশি নম্বর থেকে হুমকি দেওয়া হচ্ছিল। শেষ পর্যন্ত তাকে ১২ ডিসেম্বর হত্যার উদ্দেশ্যে গুলি করা হয়। দেশে-বিদেশে উন্নত চিকিৎসা দিয়েও হাদিকে বাঁচানো যায়নি। হাদির মৃত্যুর মধ্য দিয়ে সরকারের এই উপলব্ধি এসেছে যে, জুলাই যোদ্ধাদের যতটুকু সম্ভব নিরাপত্তা দিতে হবে। হাদির মতোই জীবন ঝুঁকির তালিকায় আছেন এবি পার্টির ব্যারিস্টার ফুয়াদ, জুলাই যোদ্ধা ও সমন্বয়ক এনসিপির হাসনাত আবদুল্লাহসহ সম্মুখসারির অনেক যোদ্ধা ও ফ্যাসিবাদবিরোধী আন্দোলনে যুক্ত রাজনীতিকরা। তাদের প্রতিনিয়ত হুমকি দেওয়া হচ্ছে। বিষয়টি সরকারের গোয়েন্দা তথ্যেও রয়েছে।\nজানা গেছে, জুলাই গণআন্দোলনে সক্রিয়ভাবে অংশগ্রহণকারী সারা দেশের অসংখ্য যোদ্ধা তাদের ব্যক্তিগত নিরাপত্তা নিশ্চিতে গানম্যান ও অস্ত্রের লাইসেন্স দাবি করেছেন। তবে গুরুত্ব বুঝে অস্ত্রের লাইসেন্স দেওয়ার বিষয়টি সক্রিয়ভাবে বিবেচনা করা হলেও তাদের সবাইকে গানম্যান দিয়ে নিরাপত্তা নিশ্চিত করার মতো ফোর্স পুলিশ বাহিনীতে নেই। আবার যারা গানম্যান দাবি করছেন, তাদের অনেকেই শিক্ষার্থী। ব্যক্তিগত যানবাহন নেই তাদের। বেশির ভাগই রিকশা বা পাবলিক বাসে যাতায়াত করেন। এ কারণে তাদের গানম্যান দেওয়া যাচ্ছে না। তবে সরকার তাদের বিষয়টি সহনশীলভাবে বিবেচনায় নিয়েছে। জুলাই যোদ্ধাদের পাশাপাশি আগামী জাতীয় সংসদ নির্বাচনে অংশ নিতে পারেন বিএনপি-জামায়াত-এনসিপি ও সমমনা দলগুলোর সম্ভাব্য এমন প্রার্থীদের নিরাপত্তা দেওয়ার বিষয়েও ভাবছে সরকার। এরই মধ্যে কয়েকজনের আবেদন গ্রহণ করে প্রয়োজনীয় উদ্যোগ নেওয়ার প্রক্রিয়া শুরু হয়েছে।\nপুলিশের আইজি বাহারুল আলম যুগান্তরকে বলেন, যারা বেশি (ভারনারেবল) নিরাপত্তা ঝুঁকিতে রয়েছেন তাদের একজন অস্ত্রধারী রক্ষী দিয়েছি। যারা কম ঝুঁকিতে আছেন তাদের কিছু পরামর্শ দেওয়া হয়েছে যে, কিভাবে চলাফেরা করবেন। কোন সময় কখন কাকে কি জানাতে হবে।",
    "scraped_at": "2025-12-24T23:28:53"
  },
  {
    "url": "https://www.jugantor.com/country-news/1043856",
    "title": "গুলিবিদ্ধ এনসিপি নেতার সবশেষ অবস্থা জানালেন চিকিৎসক",
    "publication_date": "2025-12-22T19:38:43+06:00",
    "keywords": "এনসিপি,খুলনা",
    "body": "খুলনায় জাতীয় নাগরিক পার্টির (এনসিপি) শ্রমিক সংগঠন নাগরিক শক্তির বিভাগীয় নেতা মোতালেব শিকদার এখন আশঙ্কামুক্ত বলে জানিয়েছেন চিকিৎসকরা।\nস্বাস্থ্যের সর্বশেষ অবস্থা সম্পর্কে খুমেক হাসপাতালের আরএমও ডা. হারুন অর রশিদ বলেন, গুলিটি ভিকটিমের কানের ওপরের চামড়া ভেদ করে চলে গেছে। সিটিস্ক্যান করা হয়েছে। ইন্টারনাল ড্যামেজ হয়নি। তিনি আশঙ্কামুক্ত।\nসোমবার বেলা সাড়ে ১১টার দিকে নগরীর সোনাডাঙ্গা এলাকার আল আকসা মসজিদ সংলগ্ন একটি ভাড়া বাড়িতে তাকে গুলি করেছে সন্ত্রাসীরা।\nগুলিবিদ্ধ হওয়ার পর হাসপাতালে পুলিশসহ উপস্থিত সাংবাদিকদের উদ্দেশে মোতালেব বলেন, ‘আওয়ামী লীগের সন্ত্রাসীরা হাদিকে যেভাবে মেরেছে আমাকেও সেভাবে গুলি করে মেরে ফেলতে চেয়েছিল।’ চিকিৎসা চলাকালে এ বিষয়ে আর কোনো কিছু জানতে চাওয়া সম্ভব হয়নি।\nখুলনা মেট্রোপলিটন পুলিশের উপ-পুলিশ কমিশনার (দক্ষিণ) মোহাম্মদ তাজুল ইসলাম বলেন, গাজী মেডিকেল কলেজের পাশের একটি ফার্মেসি থেকে আমরা ভিডিও ফুটেজ সংগ্রহ করেছি। ফুটেজে দেখা যায় রোববার রাতে ভুক্তভোগী মোতালেব এবং তার সঙ্গে আরও দুজন পুরুষ একটি গাড়িতে করে এসে প্রধান সড়কে নামে। সেখান থেকে তারা সংশ্লিষ্ট বাড়ির দিকে যাচ্ছে।\nএর আগে, গত ১২ ডিসেম্বর রাজধানীর পুরানা পল্টনের বক্স-কালভার্ট রোডে শরিফ ওসমান হাদিকে মাথায় গুলি করে দুর্বৃত্তরা। আশঙ্কাজনক অবস্থায় হাদিকে প্রথমে ঢাকা মেডিকেল কলেজ হাসপাতাল ও পরে এভারকেয়ার হাসপাতালে চিকিৎসা দেওয়া হয়। অবস্থার অবনতি হলে উন্নত চিকিৎসার জন্য ১৫ ডিসেম্বর তাকে এয়ার অ্যাম্বুলেন্সে সিঙ্গাপুরে নেওয়া হয়। সেখানে চিকিৎসাধীন অবস্থায় গত ১৮ ডিসেম্বর ওসমান হাদির মৃত্যু হয়।\nপরে তাকে দেশে এনে ঢাকা বিশ্ববিদ্যালয়ের কেন্দ্রিয় মসজিদের পাশে (জাতীয় কবি কাজী নজরুল ইসলামের সমাধির পাশে) দাফন করা হয়।",
    "scraped_at": "2025-12-24T23:28:54"
  },
  {
    "url": "https://www.jugantor.com/country-news/1043855",
    "title": "সোনারগাঁয়ে মান্নানের পক্ষে মনোনয়নপত্র সংগ্রহ",
    "publication_date": "2025-12-22T19:24:57+06:00",
    "keywords": "বিএনপি,সোনারগাঁও",
    "body": "আসন্ন ত্রয়োদশ জাতীয় সংসদ নির্বাচন উপলক্ষে নারায়ণগঞ্জ-৩ (সোনারগাঁ-সিদ্ধিরগঞ্জ) আসনে বাংলাদেশ জাতীয়তাবাদী দলের (বিএনপি) মনোনীত প্রার্থী আজহারুল ইসলাম মান্নানের পক্ষে মনোনয়ন ফরম সংগ্রহ করা হয়েছে।\nসোমবার (২১ ডিসেম্বর) দুপুরে সোনারগাঁ উপজেলা নির্বাহী কর্মকর্তা (ইউএনও) ও সহকারী রিটার্নিং কর্মকর্তা মো. আসিফ আল জিনাতের কাছ থেকে সোনারগাঁ ও সিদ্ধিরগঞ্জের বিএনপির নেতাকর্মীরা এ মনোনয়ন ফরম সংগ্রহ করেন।\nআজহারুল ইসলাম মান্নান বিএনপির নির্বাহী কমিটির সদস্য ও সোনারগাঁ উপজেলা বিএনপির সভাপতি।\nফরম সংগ্রহের সময় উপস্থিত ছিলেন- সোনারগাঁ উপজেলা বিএনপির সাধারণ সম্পাদক মোশাররফ হোসেন, নারায়ণগঞ্জ মহানগর মহিলা দলের সাধারণ সম্পাদিকা ও সাবেক কাউন্সিলর আয়েশা আক্তার দিনা, সোনারগাঁ উপজেলা বিএনপির সহ-সভাপতি রফিকুল ইসলাম, তাজুল ইসলাম সরকার, কাজী নজরুল ইসলাম টিটু, যুগ্ম সম্পাদক আতাউর রহমান, সাংগঠনিক সম্পাদক নিজামুদ্দিন, পৌরসভা বিএনপির সভাপতি শাজাহান মিয়া, সাধারণ সম্পাদক মোতালেব মিয়া, সিনিয়র যুগ্ম সম্পাদক সাদিকুর রহমান সেন্টু, উপজেলা বিএনপির প্রচার সম্পাদক সেলিম হোসেন দীপুসহ বিএনপি ও এর অঙ্গসংগঠনের বিভিন্ন পর্যায়ের নেতাকর্মীরা।\nসোনারগাঁ উপজেলা বিএনপির সাধারণ সম্পাদক মোশাররফ হোসেন জানান, আজহারুল ইসলাম মান্নানের নেতৃত্বে নারায়ণগঞ্জ-৩ আসনে বিএনপি আজ ঐক্যবদ্ধ। আগামী সংসদ নির্বাচনে আজহারুল ইসলাম মান্নান জনগণের সমর্থন নিয়ে বিজয় অর্জনের মাধ্যমে দেশ ও জনগণের সেবায় নিয়োজিত থাকার প্রত্যয় ব্যক্ত করেছেন। আমরা আশা করি আজহারুল ইসলাম মান্নান বিপুল ভোটে জয়লাভ করবেন।",
    "scraped_at": "2025-12-24T23:28:55"
  },
  {
    "url": "https://www.jugantor.com/bollywood/1043854",
    "title": "শ্রীদেবীর সঙ্গে সম্পর্ক খারাপ প্রসঙ্গে যা বললেন মাধুরী",
    "publication_date": "2025-12-22T19:23:57+06:00",
    "keywords": "",
    "body": "অভিনেত্রী মাধুরী দীক্ষিত ও শ্রীদেবী একটা সময় বলিউড রাজত্ব করেছিলেন। কথিত আছে এ দুই নায়িকার নাকি সম্পর্ক ভালো ছিল না। যদিও বলিউড নায়িকাদের মধ্যে শীতল লড়াই কোনো নতুন ঘটনা নয়। এ নিয়ে তাদের মধ্যকার ‘ক্যাটফাইট’ বারবার আলোচনার খরাকে পরিণত হয়। সম্প্রতি এক সাক্ষাৎকারে শ্রীদেবী প্রসঙ্গে কথা বলেন মাধুরী।\n৯০-এর দশকের অন্যতম জনপ্রিয় অভিনেত্রী ছিলেন মাধুরী দীক্ষিত। অভিনেত্রী বলেন, আমাদের মধ্যে এমন কোনো কারণ ছিল না যে, আমরা একে অপরকে অসম্মান করব। তিনি এমন একজন অভিনেত্রী ছিলেন, তার ক্যারিয়ারে খুব কঠোর পরিশ্রম করেছেন। আমিও তাই। আমি মনে করি, আমরা দুজনেই এটা জানতাম।\nশুধু তাই নয়, শ্রীদেবী মারা গেলে মাধুরী ‘কলঙ্ক’ সিনেমায় তার জায়গা নেন। শ্রীদেবীকন্যা জাহ্নবী কাপুর সেই সময় মাধুরীর জন্য একটি বিশেষ পোস্টও শেয়ার করে নিয়েছিলেন। করণ জোহরের ‘কলঙ্ক’ সিনেমায় শ্রীদেবীর থাকার কথা ছিল। তবে অভিনেত্রী মারা যাওয়ার পর, পরিচালক সেই প্রস্তাব নিয়ে যান মাধুরীর কাছে।\nএ সময় জাহ্নবী কাপুর সামাজিক মাধ্যমে লেখেন, কলঙ্ক তার মায়ের হৃদয়ের খুব কাছের একটি সিনেমা। বাবা ও খুশি কাপুর (শ্রীদেবীর ছোট মেয়ে) এবং আমি মাধুরীজির কাছে কৃতজ্ঞ সেই সিনেমার অংশ হওয়ার জন্য।\nআরও পড়ুনআরও পড়ুনঅভিনেত্রী মৌবনীকে বিয়ের শুভেচ্ছাবার্তা জানালেন নরেন্দ্র মোদি\nএর আগে ২০১৮ সালের ২৪ ফেব্রুয়ারি শ্রীদেবী মারা যান। তবে এখনো দর্শক মনে একইভাবে জায়গা আছে মাধুরীর তার কালজয়ী সিনেমা দিয়ে। সঙ্গে তার দুই মেয়ে জাহ্নবী ও খুশি কাপুরও নায়িকা হিসেবে কাজ করে চলেছেন। সবসময়ই দুই কন্যাকে জন্মদিন কিংবা সিনেমা রিলিজের সময় মায়ের পোশাক পরে আসতে দেখা যায়।\nউল্লেখ্য, মাধুরী আপাতত তার নতুন সিরিজ মিসেস দেশপান্ডের মুক্তি উপভোগ করছেন, যা ভালো সাড়া পাচ্ছে। এতে তিনি এমন একজন বন্দি চরিত্রে অভিনয় করেছেন, যিনি একটি খুনের মামলায় পুলিশকে সহায়তা করেন।",
    "scraped_at": "2025-12-24T23:28:56"
  },
  {
    "url": "https://www.jugantor.com/national-others/1043853",
    "title": "প্রধান উপদেষ্টার নেতৃত্বে দেশের অর্থনৈতিক অগ্রগতি নিয়ে বৈঠক",
    "publication_date": "2025-12-22T19:23:38+06:00",
    "keywords": "",
    "body": "",
    "scraped_at": "2025-12-24T23:28:57"
  },
  {
    "url": "https://www.jugantor.com/cricket/1043852",
    "title": "বিপিএল শুরুর দিনেই ‘সংক্ষিপ্ত আকারে’ হবে উদ্বোধনী অনুষ্ঠান",
    "publication_date": "2025-12-22T19:23:14+06:00",
    "keywords": "বিপিএল ২০২৬",
    "body": "সবকিছু ঠিকঠাক থাকলে আগামী ২৬ ডিসেম্বর শুরু হতে যাচ্ছে বিপিএলের ১২তম আসর। প্রথম দিনেই সিলেট আন্তর্জাতিক স্টেডিয়ামে অনুষ্ঠিত হবে দুটি ম্যাচ। একই দিনে সংক্ষিপ্ত পরিসরে বিপিএলের উদ্বোধনী অনুষ্ঠান আয়োজনের পরিকল্পনাও রয়েছে। এ সময় সাম্প্রতিক সন্ত্রাসী হামলায় শহীদ ওসমান হাদির প্রতি শ্রদ্ধা জানাতে এক মিনিট নীরবতা পালন করা হবে।\nবিসিবি পরিচালক ইফতেখার আহমেদ মিঠু জানিয়েছেন, ক্রিকেট ও ক্রীড়া অঙ্গনের সংশ্লিষ্ট ব্যক্তিরা উদ্বোধনী অনুষ্ঠানে উপস্থিত থাকবেন। গণমাধ্যমের সঙ্গে কথা বলতে গিয়ে তিনি জানান, বর্তমান নিরাপত্তা পরিস্থিতির কারণে বড় পরিসরের অনুষ্ঠান আয়োজন সম্ভব হয়নি। আগে ঢাকায় উদ্বোধনী অনুষ্ঠান করার পরিকল্পনা থাকলেও নিরাপত্তাজনিত কারণে তা বাতিল করা হয়।\nমিঠু বলেন, বর্তমান পরিস্থিতি বেশ চ্যালেঞ্জিং হওয়ায় বারবার পরিকল্পনা পরিবর্তন করতে হচ্ছে। ২৪ ডিসেম্বর উদ্বোধনী অনুষ্ঠান আয়োজন করা না যাওয়ায় ২৬ ডিসেম্বর ম্যাচের দিন সংক্ষিপ্ত আকারে আয়োজন করা হবে। সূচি পরিবর্তনের সুযোগ না থাকায় ওই দিনই টুর্নামেন্ট শুরু করা হচ্ছে। শুক্রবার হওয়ায় নামাজের সময় বিবেচনায় ম্যাচের সময় বিকেল ৩টায় নির্ধারণ করা হয়েছে।\nআরও পড়ুনআরও পড়ুনবিশ্বকাপে বাংলাদেশ ভালো করবে, আশাবাদী ফাহিম\nউদ্বোধনী দিনের প্রথম ম্যাচ শুরুর আগে আনুষ্ঠানিকভাবে বিপিএলের উদ্বোধন ঘোষণা করা হবে। তিনি জানান, প্রেসিডেন্ট ও স্পোর্টস সেক্রেটারির উপস্থিতিতে হ্যান্ডশেকসহ আনুষ্ঠানিকতা সম্পন্ন হবে। পাশাপাশি শহীদ ওসমান হাদির স্মরণে এক মিনিট নীরবতা পালন করা হবে। মাঠে অস্থায়ী স্টেজে স্বল্প সময়ের সাংস্কৃতিক আয়োজনও থাকবে। প্রথম পর্বের অনুষ্ঠান জুমার নামাজের পর সোয়া ২টায় শুরু হয়ে ১৫ মিনিটের মধ্যেই শেষ করা হবে। এছাড়া দুই ম্যাচের বিরতিতেও সংক্ষিপ্ত অনুষ্ঠান আয়োজনের পরিকল্পনা রয়েছে।",
    "scraped_at": "2025-12-24T23:28:59"
  },
  {
    "url": "https://www.jugantor.com/campuses/1043851",
    "title": "রাবির সেই ডিনদের দায়িত্ব পালন করবেন উপাচার্য-উপ-উপাচার্য",
    "publication_date": "2025-12-22T19:21:54+06:00",
    "keywords": "রাজশাহী বিশ্ববিদ্যালয়",
    "body": "পদত্যাগ করা রাজশাহী বিশ্ববিদ্যালয়ে (রাবি) আওয়ামী লীগপন্থি ৬ ডিনের রুটিন দায়িত্ব পালন করবেন বিশ্ববিদ্যালয়ের উপাচার্য ও দুই উপ-উপাচার্য।\nসোমবার (২২ ডিসেম্বর) দুপুরে গণমাধ্যমকে বিষয়টি নিশ্চিত করেছেন বিশ্ববিদ্যালয়ের ভারপ্রাপ্ত রেজিস্ট্রার অধ্যাপক ইফতিখারুল আলম মাসউদ।\nতিনি জানান, উপাচার্য অধ্যাপক সালেহ হাসান নকীব বিজ্ঞান এবং প্রকৌশল অনুষদের, উপ-উপাচার্য অধ্যাপক মোহাম্মাদ মাঈন উদ্দীন ব্যবসায় শিক্ষা ও আইন অনুষদের এবং উপ-উপাচার্য অধ্যাপক ফরিদ উদ্দিন খান ভূ-বিজ্ঞান ও সামাজিক বিজ্ঞান অনুষদের ডিনের রুটিন দায়িত্ব পালন করবেন।\nএদিকে শিক্ষার্থী, রাকসু প্রতিনিধি ও ছাত্রশিবিরের দাবির মুখে দায়িত্ব পালনে অস্বীকৃতি জানিয়ে পদত্যাগ করা ডিনরা হলেন- আইন অনুষদের ডিন আবু নাসের মো. ওয়াহিদ, বিজ্ঞান অনুষদের ড. নাসিমা আখতার, ব্যবসা শিক্ষা অনুষদের অধ্যাপক ড. এএসএম কামরুজ্জামান, সামাজিক বিজ্ঞান অনুষদের অধ্যাপক এসএম একরাম উল্লাহ, প্রকৌশল অনুষদের বিমল কুমার প্রামাণিক এবং ভূ-বিজ্ঞান অনুষদের এএইচএম সেলিম রেজা।\nএর আগে ২০২৩ সালের ১৭ ডিসেম্বর শিক্ষক সমিতি, ডিন, সিন্ডিকেট, পরিকল্পনা ও উন্নয়ন কমিটি এবং শিক্ষা পরিষদের নির্বাচন অনুষ্ঠিত হয়। এর মধ্যে ১২টি অনুষদের ডিন নির্বাচনে আওয়ামীপন্থি হলুদ প্যানেল থেকে ছয় প্রার্থী নির্বাচিত হন। গত বুধবার আনুষ্ঠানিকভাবে ডিনদের নির্ধারিত মেয়াদ শেষ হয়েছে। তবে উপাচার্য ১১ ডিসেম্বর বিশ্ববিদ্যালয়ের আইন অনুযায়ী এসব ডিনদের নির্বাচন না হওয়া পর্যন্ত স্ব-পদে থাকার নির্দেশ দেন।\nএতে ডিনদের পদত্যাগ করতে আলটিমেটাম দেন রাকসু জিএস সালাহউদ্দীন আম্মার। পরে রোববার একদল শিক্ষার্থী ৩ ডিনের কার্যালয়, উপাচার্য ও উপ-উপাচার্যসহ সব প্রশাসনিক কর্মকর্তার কার্যালয়ে তালা দেন। পরে তাদের সঙ্গে আলোচনায় বসেন দুই উপ-উপাচার্য।\nবিক্ষোভকারীদের ডিনদের অব্যাহতি দেওয়ার আশ্বাস দেওয়া হলে দেড় ঘণ্টা পরে তারা তালা খুলে দেন। পরে সন্ধ্যায় উপাচার্যের সঙ্গে ডিনদের এক বৈঠকে তারা উপাচার্যের কাছে দায়িত্ব পালনে অস্বীকৃতি জানান।",
    "scraped_at": "2025-12-24T23:29:00"
  },
  {
    "url": "https://www.jugantor.com/country-news/1043850",
    "title": "ছাগল জমিতে যাওয়া নিয়ে সংঘর্ষ, নিহত ১",
    "publication_date": "2025-12-22T19:20:06+06:00",
    "keywords": "নিহত,নওগাঁ,সংঘর্ষ",
    "body": "নওগাঁর নিয়ামতপুরে গমের জমিতে ছাগল যাওয়াকে কেন্দ্র করে সংঘর্ষের ঘটনায় সাহাবুল ইসলাম (৫৫) নামে একজনের মৃত্যু হয়েছে। এ ঘটনায় তার স্ত্রী পারুল আক্তার (৪৮) ও ছেলে রাজশাহী মেডিকেলে চিকিৎসাধীন।\nসোমবার (২২ ডিসেম্বর) এ ঘটনায় অভিযুক্ত দুজনকে গ্রেফতার করে কারাগারে পাঠিয়েছে পুলিশ। রোববার সন্ধ্যায় উপজেলার রসুলপুর ইউনিয়নের মুন্দখৈর এলাকায় এ ঘটনা ঘটে।\nগ্রেফতাররা হলেন- অভিযুক্ত সালাম ও তার ছেলে রিপন।\nনিহত সাহাবুল ইসলাম ওই এলাকার মৃত মোজাফফর হোসেনের ছেলে।\nপরিবার ও পুলিশ সূত্রে জানা গেছে, সম্প্রতি ওই এলাকার সালামের দুটি ছাগল সাহাবুলের গমের খেতে যায়। এতে সাহাবুল ছাগল দুটিকে ধরে খোয়াড়ে দেন। এ ঘটনায় সালামসহ কয়েকজন সাহাবুলের বাড়িতে এসে হুমকি দেন। পরে সাহাবুল থানায় একটি অভিযোগ দায়ের করেন। অভিযোগের পরিপ্রেক্ষিতে রোববার তদন্তকারী কর্মকর্তা সেখানে উপস্থিত হয়ে উভয়পক্ষকে শান্ত থাকার এবং বিষয়টি নিয়ে থানায় বসে মীমাংসা করার কথা জানান।\nএকই দিন পুলিশ চলে যাওয়ার ১ ঘণ্টা পর সালামসহ কয়েকজন মিলে হাঁসুয়া, চাকু, লোহার রড ও বাঁশের লাঠি দিয়ে সাহাবুলের ওপর হামলা চালায়। সাহাবুলকে বাঁচাতে তার স্ত্রী ও ছেলে এগিয়ে এলে তাদের ওপরও আক্রমণ করে হামলাকারীরা। এতে ঘটনাস্থলেই সাহাবুলের মৃত্যু হয় ও গুরুতর আহত হন তার স্ত্রী ও ছেলে।\nপরে স্থানীয়রা এসে সাহাবুলের স্ত্রী ও ছেলেকে উদ্ধার করে রাজশাহী মেডিকেল কলেজ হাসপাতালে ভর্তি করান। ঘটনার পর পুলিশ রাতভর অভিযান পরিচালনা করে অভিযুক্ত সালাম ও তার ছেলে রিপনকে গ্রেফতার করে।\nথানার ওসি শফিকুল ইসলাম বলেন, এ ঘটনায় একটি হত্যা মামলা হয়েছে। দুজনকে গ্রেফতার করে আদালতের মাধ্যমে কারাগারে পাঠানো হয়েছে। লাশ উদ্ধার করে ময়নাতদন্তের জন্য মর্গে পাঠানো হয়েছে। বাকি আসামিদের গ্রেফতারের চেষ্টা চলছে।",
    "scraped_at": "2025-12-24T23:29:01"
  },
  {
    "url": "https://www.jugantor.com/country-news/1043849",
    "title": "মা হলেন ধর্ষণের শিকার কিশোরী",
    "publication_date": "2025-12-22T19:18:09+06:00",
    "keywords": "ধর্ষণ,নেত্রকোনা",
    "body": "নেত্রকোনার বারহাট্টায় ধর্ষণের শিকার এক কিশোরী (১৪) মা হওয়ার খবর পাওয়া গেছে।\nসোমবার (২২ ডিসেম্বর) সকাল ৮টার দিকে নেত্রকোনা আধুনিক সদর হাসপাতালে ছেলে সন্তানের জন্ম দেন ওই কিশোরী।\nএর আগে সর্বশেষ গত ৫ এপ্রিল ধর্ষণের ঘটনা ঘটে। পরে মেয়েটির বাবা বাদী হয়ে চন্দ্রপুর গ্রামের মো. গোলাম কিবরিয়া (২৮) নামে এক যুবককে প্রধান আসামি করে দুজনের নামে মামলা করেন।\nমামলার এজাহার ও ভুক্তভোগীর পরিবার সূত্রে জানা গেছে, ওই কিশোরীর সঙ্গে প্রতিবেশী গোলাম কিবরিয়ার প্রেমের সম্পর্ক গড়ে উঠে। পরে বিয়ের প্রলোভন দেখিয়ে তাকে একাধিকবার ধর্ষণ করেন কিবরিয়া। তাকে আরেক প্রতিবেশী পারুল আক্তার (৪০) সহায়তা করেন।\nসর্বশেষ গত ৫ এপিল দুপুরে পারুল আক্তার কৌশলে ভুক্তভোগীকে ডেকে নিজের ঘরে নিয়ে যান। সেখানে অবস্থান করা কিবরিয়াকে রেখে বের হয়ে ঘরের দরজা লাগিয়ে তিনি বাইরে অপেক্ষা করেন। সেই সময় ওই কিশোরীকে আবারও ধর্ষণ করেন কিবরিয়া। এতে মেয়েটি অন্তঃসত্ত্বা হয়ে পড়লে কিবরিয়ার কাছে বিয়ের দাবি জানানো হয়। এ বিষয়ে তিনি অস্বীকৃতি জানান। পরে কিশোরীর বাবা বাদী হয়ে গত ৩ সেপ্টেম্বর থানায় নারী ও শিশু নির্যাতন দমন আইনে মামলা করেন। ওই রাতে পুলিশ পারুল আক্তারকে গ্রেফতার করে। তবে এখন পর্যন্ত কিবরিয়াকে গ্রেফতার করতে পারেনি পুলিশ।\nনেত্রকোনা আধুনিক সদর হাসপাতালের আবাসিক চিকিৎসা কর্মকর্তা (আরএমও) মাজহারুল ইসলাম যুগান্তরকে বলেন, ওই কিশোরী স্বাভাবিক প্রসবে সন্তান জন্ম দিয়েছেন। মা ও নবজাতক উভয়েই সুস্থ আছে। আমরা তাদের প্রয়োজনীয় চিকিৎসা দিচ্ছি।\nওই কিশোরীর মা বলেন, আমরা গরিব মানুষ। আমার স্বামী ভাড়ায় অন্যের অটোরিকশা চালান। কিবরিয়া আমার মেয়েকে ধর্ষণ করে সর্বনাশ করেছে। তার ছেলেসন্তান জন্ম নিয়েছে। পুলিশ এখনো কিবরিয়াকে গ্রেফতার করতে পারেনি। মামলা তুলে নিতে তার পরিবারের লোকজন বিভিন্ন সময় আমাদের হুমকি ভয়-ভীতি দেখাচ্ছে। আমরা ন্যায়বিচার চাই।\nস্থানীয় বেসরকারি সংস্থা স্বাবলম্বী উন্নয়ন সমিতির অধিকার ও সুশাসন প্রকল্পের ব্যবস্থাপক কোহিনূর বেগম বলেন, ধর্ষণের শিকার মেয়েটি এখন মা হয়েছে। ঘটনার পর থেকেই আমরা স্বাবলম্বীর পক্ষ থেকে চিকিৎসা ও আইনি সহায়তা দিয়ে আসছি। অভিযুক্ত কিবরিয়াকে গ্রেফতার করতে ব্যর্থ হয়েছে পুলিশ। এখন ধর্ষণের শিকার শিশুটির গর্ভজাত সন্তানের দায়িত্ব কে নেবে?\nতিনি বলেন, আমরা চাই আসামিকে দ্রুত গ্রেফতার করে আইনের আওতায় আনাসহ নবজাতক শিশুটি যেন পিতৃপরিচয় পায়।\nখোঁজ নিয়ে জানা গেছে, মামলার পর থেকে অভিযুক্ত কিবরিয়া এলাকা ছেড়ে পালিয়েছেন।\nতবে বারহাট্টা থানার ওসি শিবিরুল ইসলাম বলেন, অভিযুক্ত কিবরিয়াকে গ্রেফতারে পুলিশি কার্যক্রম চলমান।",
    "scraped_at": "2025-12-24T23:29:02"
  },
  {
    "url": "https://www.jugantor.com/campuses/1043848",
    "title": "জাবিতে প্রক্সি দিতে আসা ঢাবি শিক্ষার্থীর কারাদণ্ড",
    "publication_date": "2025-12-22T19:14:00+06:00",
    "keywords": "জাহাঙ্গীরনগর বিশ্ববিদ্যালয়,কারাদণ্ড",
    "body": "জাহাঙ্গীরনগর বিশ্ববিদ্যালয়ের (জাবি) ২০২৫–২৬ শিক্ষাবর্ষের ভর্তি পরীক্ষায় প্রক্সি দিতে আসা মো. এহসানুল হক (জিসান) নামে ঢাকা বিশ্ববিদ্যালয়ের (ঢাবি) এক শিক্ষার্থীকে আটক করেছে বিশ্ববিদ্যালয় প্রশাসন। তাকে ১৫ দিনের বিনাশ্রমে কারাদণ্ড দিয়েছেন ঢাকা জেলা ভ্রাম্যমান ম্যাজিস্ট্রেট আদালত।\nসোমবার (২২ ডিসেম্বর) বেলা ১১টা ৫০ মিনিটে জাবির ‘বি’ ইউনিটের তৃতীয় শিফটের ভর্তি পরীক্ষা চলাকালে বিশ্ববিদ্যালয়ের স্কুল অ্যান্ড কলেজ ভবনের ৪০২ নাম্বার কক্ষ থেকে তাকে আটক করা হয়। পরে তাকে বিশ্ববিদ্যালয়ের প্রক্টর অফিসে নিয়ে প্রাথমিক জিজ্ঞাসাবাদ করা হয়।\nআটক মো. এহসানুল হক (জিসান)। তিনি ঢাকা বিশ্ববিদ্যালয়ের স্নাতক ২০২৩–২৪ শিক্ষাবর্ষের উর্দু বিভাগের শিক্ষার্থী।\nবিশ্ববিদ্যালয় সূত্রে জানা যায়, জাবির ‘বি’ ইউনিটের ভর্তি পরীক্ষায় ৪০২ নাম্বার কক্ষে তৃতীয় শিফটে তিনি অন্য এক ভর্তিচ্ছু শিক্ষার্থীর হয়ে প্রক্সি দিতে এসেছিলেন। ওই পরীক্ষার আসল পরীক্ষার্থী হিসেবে নিবন্ধিত ছিলেন রাফিদ হোসেন সাজিদ।\nএহসানুল হককে জিজ্ঞাসাবাদের পর প্রক্টরিয়াল বডি স্কুল অ্যান্ড কলেজ ভবনের সামনে থেকে আসল পরীক্ষার্থী রাফিদ হোসেন সাজিদকেও আটক করে।\nজিজ্ঞাসাবাদে আটক এহসানুল হক জিসান স্বীকার করেন, তিনি রাফিদ হোসেন সাজিদের হয়ে ভর্তি পরীক্ষায় অংশ নিতে এসেছিলেন।\nএ বিষয়ে বিশ্ববিদ্যালয়ের প্রক্টর অধ্যাপক ড. এ কে এম রাশিদুল আলম বলেন, প্রক্সি দিতে এসে শিক্ষার্থীকে হাতেনাতে ধরা হয়েছে। তাকে ১৫ দিনের বিনাশ্রমে কারাদণ্ড দেওয়া হয়েছে। পাশাপাশি যে ভর্তিচ্ছু শিক্ষার্থীর হয়ে তিনি পরীক্ষা দিতে এসেছেন, তিনি আমাদের আরও একটি ইউনিটে পরীক্ষা দিয়েছিলেন—ওই পরীক্ষাও বাতিল করা হয়েছে। একই সঙ্গে তার রেজিস্ট্রেশন ব্লক করে দেওয়া হয়েছে, যেন ভবিষ্যতেও তিনি জাহাঙ্গীরনগর বিশ্ববিদ্যালয়ের কোনো ভর্তি পরীক্ষায় অংশ নিতে না পারেন।",
    "scraped_at": "2025-12-24T23:29:04"
  },
  {
    "url": "https://www.jugantor.com/country-news/1043847",
    "title": "বাগেরহাটের তিনটি আসনে মনোনয়ন নিলেন বিএনপির সাবেক এমপি",
    "publication_date": "2025-12-22T19:09:20+06:00",
    "keywords": "বিএনপি,বাগেরহাট",
    "body": "আসন্ন ত্রয়োদশ জাতীয় সংসদ নির্বাচনে বাগেরহাটের তিনটি সংসদীয় আসন থেকে বাংলাদেশ জাতীয়তাবাদী দলের (বিএনপি) সাবেক সংসদ সদস্য (এমপি) এমএএইচ সেলিমের পক্ষে মনোনয়নপত্র সংগ্রহ করা হয়েছে।\nসোমবার (২২ ডিসেম্বর) দুপুরে বাগেরহাটের জেলা প্রশাসক ও জেলা রিটার্নিং কর্মকর্তার কার্যালয় থেকে বাবার পক্ষে মনোনয়নপত্র সংগ্রহ করেন সেলিমের বড় ছেলে মেহেদী হাসান।\nজেলা প্রশাসকের কার্যালয়ের সহকারী কমিশনার মো. মোত্তালেব হোসেনের কাছ থেকে বাগেরহাট-১ (ফকিরহাট-মোল্লহাট-চিতলমারী), বাগেরহাট-২ (সদর-কচুয়া) ও বাগেরহাট-৪ (শরণখোলা-মোরেলগঞ্জ) আসনের মনোনয়নপত্র সংগ্রহ করেন তিনি।\nমনোনয়নপত্র সংগ্রহ করে মেহেদী হাসান বলেন, আমরা তিনটি আসন থেকে মনোনয়নপত্র সংগ্রহ করেছি। আমার বাবার জন্য সবাই দোয়া করবেন। আমরা যেন বাগেরহাটের মানুষের সেবা করতে পারি।\nতবে মনোনয়নপত্র স্বতন্ত্র প্রার্থী হিসেবে, নাকি কোনো দলের হয়ে নেওয়া হয়েছে সেই বিষয়ে কিছু বলতে চাননি তিনি।\nএদিকে বিএনপি থেকে বাগেরহাট-১ আসনে কপিল কৃষ্ণ মণ্ডল, বাগেরহাট-২ আসনে ব্যারিস্টার শেখ মোহাম্মদ জাকির হোসেন, বাগেরহাট-৩ আসনে শেখ ফরিদুল ইসলাম ও বাগেরহাট-৪ আসনে সোমনাথ দে দলীয় প্রার্থী হিসেবে মনোনয়ন পেয়েছেন।",
    "scraped_at": "2025-12-24T23:29:05"
  },
  {
    "url": "https://www.jugantor.com/country-news/1043846",
    "title": "১০ বছরের শিশুকে ধর্ষণের পর শ্বাসরোধে হত্যা",
    "publication_date": "2025-12-22T19:06:39+06:00",
    "keywords": "",
    "body": "নারায়ণগঞ্জের বন্দরে নিখোঁজের একদিন পর ১০ বছরের এক শিশুর লাশ উদ্ধার করেছে পুলিশ। তাকে ধর্ষণের পর শ্বাসরোধ করে হত্যা করা হয় বলে প্রাথমিকভাবে ধারণা করছে পুলিশ।\nসোমবার  সকালে ২০নং ওয়ার্ড বন্দরের দড়ি সোনাকান্দা এলাকার দেলোয়ার মিয়ার বাড়ির গলির রাস্তা থেকে লাশটি উদ্ধার করা হয়।\nনিহত শিশুটি ২০নং ওয়ার্ড বন্দরের দড়িসোনাকান্দা এলাকায় পরিবারের সঙ্গে ভাড়া থাকত। সে ওই এলাকার একটি সরকারি প্রাথমিক বিদ্যালয়ের পঞ্চম শ্রেণির ছাত্রী ছিল।\nস্থানীয়রা জানান, রোববার দুপুরের পর শিশুটি বাসা থেকে বের হয়। পরে আর তাকে খুঁজে পাওয়া যাচ্ছিল না। বিভিন্ন স্থানে খোঁজাখুঁজির পরও তার কোনো সন্ধান মেলেনি। সোমবার সকালে লাশটি পড়ে থাকতে দেখে পুলিশকে খবর দেওয়া হয়। পরে পুলিশ ঘটনাস্থলে এসে নিহতের লাশ উদ্ধার করে।\nঘটনাস্থলে যাওয়া বন্দর থানার এসআই মনির হোসেন জানান, নিহত শিশুটির মুখে ও শরীরে আচরের চিহ্ন রয়েছে। ধারণা করা হচ্ছে ধর্ষণের পর শিশুটিকে শ্বাসরোধ করে হত্যা করা হয়।\nবন্দর থানার ওসি গোলাম মোক্তার আশরাফ উদ্দিন জানান, শিশুর লাশ ময়নাতদন্তের জন্য নারায়ণগঞ্জ জেনারেল হাসপাতাল মর্গে পাঠানো হয়েছে। ঘটনার প্রকৃত কারণ ও জড়িতদের শনাক্তে পুলিশের অভিযান চলছে। তবে ময়নাতদন্তের পর মৃত্যুর প্রকৃত কারণ জানা যাবে।",
    "scraped_at": "2025-12-24T23:29:06"
  },
  {
    "url": "https://www.jugantor.com/country-news/1043845",
    "title": "সাবেক এমপি আশরাফ উদ্দিন নিজানের মনোনয়নপত্র সংগ্রহ",
    "publication_date": "2025-12-22T19:05:42+06:00",
    "keywords": "",
    "body": "আসন্ন ত্রয়োদশ জাতীয় সংসদ নির্বাচনে লক্ষ্মীপুর-৪ (রামগতি-কমলনগর) আসন থেকে মনোনয়নপত্র সংগ্রহ করেছেন সাবেক সংসদ সদস্য ও কেন্দ্রীয় বিএনপির সহ-শিল্প ও বাণিজ্যবিষয়ক সম্পাদক এবিএম আশরাফ উদ্দিন নিজান।\nসোমবার (২২ ডিসেম্বর) দুপুরে রামগতি উপজেলা রিটার্নিং কর্মকর্তা ও নির্বাহী অফিসার নিলুফার ইয়াসমিন নিপার কার্যালয় থেকে এ মনোনয়নপত্র সংগ্রহ করেন তিনি।\nএ সময় রামগতি উপজেলা বিএনপির সভাপতি ডা. জামাল উদ্দিন, সম্পাদক সিরাজ উদ্দিন, রামগতি পৌর বিএনপির সভাপতি সাহেদ আলী পটু, সাধারণ সম্পাদক মুর্তজা আল আমিন, চর আলগী ইউনিয়ন বিএনপির সভাপতি তানভীর আহম্মেদ জুয়েন উপস্থিত ছিলেন।\nমনোনয়নপত্র সংগ্রহ প্রসঙ্গে আশরাফ উদ্দিন নিজান যুগান্তরকে বলেন, আমি বিগত ২৮ বছর ধরে বিএনপির রাজনীতির সঙ্গে সম্পৃক্ত রয়েছি। মাত্র ৩৪ বছর বয়সে এ আসন থেকে আমি ধানের শীষ প্রতীক নিয়ে ভোট করেছি। জনগণকে বলেছিলাম এমপি নির্বাচিত হলে মামলা-হামলামুক্ত রামগতি-কমলনগর উপহার দিব।  আমি আমার কথা রেখেছিলাম। যে কারণে জনগণ আমাকে ২০০৮ সালেও ভোট দিয়ে সংসদে পাঠিয়েছেন। এখানকার মাটি ও মানুষের সঙ্গে আমার আত্মার সম্পর্ক। একইভাবে বিএনপির হাইকমান্ড দলের প্রতি আমার ত্যাগ, সততা ও আনুগত্যের ফল হিসেবে দল আমাকে মূল্যায়ন করেছে; আশা করছি এখানকার মানুষ আমাকে এবারও মূল্যায়ন করবেন।",
    "scraped_at": "2025-12-24T23:29:07"
  },
  {
    "url": "https://www.jugantor.com/national/1043844",
    "title": "দিল্লিতে বাংলাদেশ হাইকমিশনে ভিসা কার্যক্রম স্থগিত",
    "publication_date": "2025-12-22T19:05:38+06:00",
    "keywords": "ভারত,বাংলাদেশ,ভিসা",
    "body": "ভারতের দিল্লির ঢাকা হাইকমিশন থেকে পরবর্তী ঘোষণা দেওয়ার আগ পর্যন্ত সব ধরনের কনসুলার সার্ভিস এবং ভিসা দেওয়া সাময়িকভাবে স্থগিত করা হয়েছে।\nঅনকাঙ্খিত পরিস্থিতির এড়ানোর কারণে এ সিদ্ধান্ত নেওয়া হয়। সোমবার (২২ ডিসেম্বর) বাংলাদেশ হাইকমিশনের দেওয়া এক নোটিশে এ তথ্য জানানো হয়েছে ।\nবাংলাদেশি মিশনের সামনে ঝোলানো ওই নোটিশে এমন ঘোষণার জন্য দুঃখপ্রকাশ করা হয়েছে।\nএদিকে শনিবার (২০ ডিসেম্বর) এবং রোববার (২১ ডিসেম্বর) দিল্লিতে বাংলাদেশ হাইকমিশনের সামনে বিক্ষোভ করে উগ্রপন্থি এক সংগঠনের ২০-২৫ জন সমর্থক। এ সময় তারা বাংলাদেশিদের ভারত ছাড়তে বলে। এছারাও রোববার শিলিগুঁড়িতে বাংলাদেশের ভিসা সেন্টারে হামলা চালিয়ে ভাঙচুর করা হয়।",
    "scraped_at": "2025-12-24T23:29:08"
  },
  {
    "url": "https://www.jugantor.com/country-news/1043843",
    "title": "খুলনা ক্লাবের সভাপতি টপি, সহ-সভাপতি গালিব নির্বাচিত",
    "publication_date": "2025-12-22T19:04:06+06:00",
    "keywords": "খুলনা",
    "body": "খুলনা ক্লাব লিমিটেডের ২০২৬ সালের কার্যনির্বাহী পরিষদ নির্বাচন সম্পন্ন হয়েছে। ক্লাবটির সভাপতি পদে সরফুজ্জামান (টপি) এবং সহ-সভাপতি পদে গালিব কাপাদিয়া নির্বাচিত হয়েছেন।\nশুক্রবার (১৯ ডিসেম্বর) দুপুর থেকে সন্ধ্যা পর্যন্ত ক্লাবের নিজস্ব প্রাঙ্গণে বিরতিহীনভাবে ভোটগ্রহণ চলে। ক্লাবের মোট ৬১৫ জন ভোটারের মধ্যে ৩৫৫ জন সদস্য এই ভোটে উপস্থিত থেকে ভোটাধিকার প্রয়োগ করেন।\nএছাড়া কার্যনির্বাহী সদস্য হিসেবে ৯ জন নির্বাচিত হয়েছেন। তারা হলেন— ডা. শেখ মো. রেজওয়ান, সৈয়দ মাসুম জাফর, ডা. মো. মাহমুদ হাসান লেনিন, ইঞ্জিনিয়ার সাফায়েত আব্দুল্লাহ (রুসো), মেজর (অব.) ইমতিয়াজ আহমেদ, এহসান হায়দার চৌধুরী (বিপু), মোহাম্মদ হাফিজুল ইসলাম চন্দন, মো. ওহিদুজ্জামান এবং মো. আমিনুল ইসলাম।",
    "scraped_at": "2025-12-24T23:29:10"
  },
  {
    "url": "https://www.jugantor.com/country-news/1043842",
    "title": "যমুনা নদীর একটি ড্রেজারে গণঅধিকার পরিষদ নেতার লাশ",
    "publication_date": "2025-12-22T19:02:59+06:00",
    "keywords": "",
    "body": "সিরাজগঞ্জের এনায়েতপুরে গণঅধিকার পরিষদের এক নেতার মরদেহ উদ্ধার করেছে চৌহালী থানা নৌ-পুলিশ। সোমবার (২২ ডিসেম্বর) দুপুরের দিকে জালালপুর ইউনিয়নের পাড়ামোহনপুর এলাকায় যমুনা নদীর একটি ড্রেজার থেকে ওই লাশ উদ্ধার করা হয়।\nনিহত হাপিজুল ইসলাম হাপিজ (৩১) এনায়েতপুর থানা গণঅধিকার পরিষদের সিনিয়র যুগ্ম-আহ্বায়ক এবং বাঐখোলা গ্রামের কমল মুন্সীর ছেলে বলে জানা গেছে।\nস্থানীয়রা জানান, হাপিজ নামে পরিচিত এই গণঅধিকার পরিষদ নেতাসহ বেশ কয়েকজন মিলে জালালপুর, আড়কান্দি ও পাড়ামোহনপুরসহ আশপাশের এলাকায় বালির ব্যবসা করে আসছেন।\nরোববার রাতে একটি ড্রেজারের বাল্কহেডের ইঞ্জিনের অংশে সহযোগীদের সঙ্গে খাবার খেয়ে ঘুমিয়ে পড়েন। সোমবার সকালে তার মৃত্যুর বিষয়টি জানাজানি হলে এনায়েতপুর থানা ও চৌহালী নৌ-পুলিশ ঘটনাস্থলে যায়।\nচৌহালী নৌ-পুলিশ ফাঁড়ির ইনচার্জ ফিরোজ উদ্দিন যুগান্তরকে জানান, নিহতের শরীরে কোনো আঘাতের চিহ্ন নেই। প্রাথমিকভাবে এটাকে স্বাভাবিক মৃত্যু মনে হচ্ছে। পরিবারের সদস্যদের সঙ্গে কথা বলা হচ্ছে।",
    "scraped_at": "2025-12-24T23:29:11"
  },
  {
    "url": "https://www.jugantor.com/country-news/1043841",
    "title": "‘বিএনপির বঞ্চিত নেতার’ মনোনয়নপত্র সংগ্রহ",
    "publication_date": "2025-12-22T19:00:52+06:00",
    "keywords": "ব্রাহ্মণবাড়িয়া,ত্রয়োদশ সংসদ নির্বাচন",
    "body": "আসন্ন ত্রয়োদশ জাতীয় সংসদ নির্বাচনে ব্রাহ্মণবাড়িয়া-৪ (কসবা-আখাউড়া) সংসদীয় আসনে মনোনয়ন ফরম সংগ্রহ করেছেন বাংলাদেশ জাতীয়তাবাদী দলের (বিএনপি) বঞ্চিত নেতা, জেলা বিএনপির সদস্য কবির আহমেদ ভূঁইয়া।\nসোমবার (২২ ডিসেম্বর) বেলা সাড়ে ১১টার দিকে উপজেলা নির্বাহী কর্মকর্তা (ইউএনও) ও সহকারী রিটার্নিং অফিসার তাপসী রাবেয়ার অফিস থেকে এ ফরম সংগ্রহ করা হয়।\nখোঁজ নিয়ে জানা গেছে, ব্রাহ্মণবাড়িয়া-৪ আসনের মনোনয়ন চেয়েছিলেন কবির আহমেদ। তবে এ আসনে বিএনপির মনোনয়ন পেয়েছেন দলটির চেয়ারপারসনের উপদেষ্টা ও সাবেক সংসদ সদস্য মুশফিকুর রহমান। এ আসনে আরও একাধিক বিএনপি নেতা মনোনয়নপ্রত্যাশী ছিলেন। কিন্তু দলীয় মনোনয়ন ঘোষণার পর অন্যরা মাঠ থেকে সরে গেলেও কবির আহমেদ ভূঁইয়া গণসংযোগ এবং প্রচার অব্যাহত রেখেছেন।\nসোমবার কবির আহমেদ ভূঁইয়ার পক্ষে মনোনয়নপত্র তুলেছেন আখাউড়া উপজেলা বিএনপির সভাপতি জয়নাল আবেদীন আব্দু, সাধারণ সম্পাদক ডা. খোরশেদ আলম ভূঁইয়া, পৌর বিএনপির সভাপতি সেলিম ভূঁইয়া, সাধারণ সম্পাদক আক্তার খান, উপজেলা যুবদলের সদস্য সচিব মহসিন আহমেদ ভূঁইয়া, পৌর যুবদলের সদস্য সচিব হুমায়ুন রহমান নয়নসহ দলীয় নেতাকর্মীদের একাংশ।\nজয়নাল আবেদীন আব্দু বলেন, আখাউড়া ও কসবা এ দুই উপজেলার নেতাকর্মীদের বড় অংশই চান মনোনয়ন পুনঃবিবেচনা করে কবির আহমেদ ভূঁইয়াকে প্রার্থী করবে বিএনপি। নেতাকর্মীরা মনে করেন, ২৯ ডিসেম্বর মনোনয়নপত্র দাখিলের শেষদিনের আগে অনেক কিছু ঘটে যাবে। তাদের বিশ্বাস দল কবির আহমেদ ভূঁইয়াকে বঞ্চিত করবে না। তাই তার নেতাকর্মী ও সমর্থকরা মনোনয়নপত্র উত্তোলন করেছেন।",
    "scraped_at": "2025-12-24T23:29:14"
  },
  {
    "url": "https://www.jugantor.com/tips/1043840",
    "title": "শীতে চিনির তুলনায় গুড় বেশি স্বাস্থ্যকর? বিশেষজ্ঞরা যা বলছেন",
    "publication_date": "2025-12-22T18:59:30+06:00",
    "keywords": "শীত",
    "body": "পাকিস্তানে শীতকাল শুরু হলে, রান্নাঘরে আবার পরিচিত হয়ে ওঠে গুড়। এটি চা থেকে শুরু করে ঐতিহ্যবাহী মিষ্টি পর্যন্ত নানা খাবারে ব্যবহৃত হয়। বিশেষজ্ঞরা বলেন, যদিও এটি সাদা চিরনি তুলনায় কিছু উপকারিতা দিতে পারে, তবে পরিমাণমতো খাওয়া গুরুত্বপূর্ণ।\nগুড় হলো একটি প্রাকৃতিক মিষ্টি, যা আখের রস থেকে তৈরি করা হয় এবং পাকিস্তানে শতাব্দীর পর শতাব্দী ধরে এটি ব্যবহৃত হয়ে আসছে। শীতকাল আসলে এটি চায়ে, হালুয়া, পায়েস বা মিষ্টিতে প্রায়ই ব্যবহৃত হয়।\nশীতকালে এটি খাওয়ার প্রচলন বেশি, কারণ ধারণা এমন যে এটি শীতকালীন রোগ যেমন সর্দি, কাশি বা ফ্লু মোকাবেলা করতে সাহায্য করে।\nগুড় কি স্বাস্থ্যকর?\nগুড় সাদা চিনির চেয়ে কম প্রক্রিয়াজাত, এবং এতে কিছু গুরুত্বপূর্ণ পুষ্টি উপাদান রয়েছে। বিশেষজ্ঞদের মতে, এতে ভিটামিন B1, B2, B6, ভিটামিন C, আয়রন, ম্যাগনেসিয়াম, পটাসিয়াম এবং ক্যালসিয়াম রয়েছে।\nতবে, পুষ্টিবিদরা জানান যে গুড় এবং চিনি মূলত সুক্রোজের সংমিশ্রণ এবং তাদের ক্যালোরি কনটেন্টও প্রায় সমান।\nক্যালোরি এবং রক্তে সুগারের প্রভাব\n১০০ গ্রাম গুড়ে প্রায় ৩৮০-৩৯০ ক্যালোরি থাকে, যা সাদা চিনির তুলনায় সামান্য বেশি। বিশেষজ্ঞরা বলেন, গুড় রক্তে সুগারের স্তর তুলনামূলকভাবে ধীরে বাড়ায়, তবে এটি তাও গ্লুকোজের স্তরকে প্রভাবিত করে।\nএ কারণে পরিমিত পরিমাণে খাওয়া অত্যন্ত জরুরি, বিশেষত ডায়াবেটিস রোগীদের জন্য।\nশীতে কেন গুড় জনপ্রিয়?\nবিশেষজ্ঞদের মতে, শীতকালে গুড় তাপ উৎপন্ন করতে সাহায্য করে, যা এই সময়ে এর জনপ্রিয়তা বাড়িয়ে দেয়। এটি রোগ প্রতিরোধ ক্ষমতা বাড়াতে সাহায্য করে এবং রক্তে হিমোগ্লোবিনের মাত্রা উন্নত করতে সহায়ক হতে পারে।\nগুড় পাচনতন্ত্রকে সহায়তা করে এবং কাশি বা গলাব্যথা থেকে আরাম দিতে পারে, তবে এটি সীমিত পরিমাণে খাওয়া উচিত।\nগুড়ের মূল উপকারিতা\nতবে, বিশেষজ্ঞরা সতর্ক করেন অতিরিক্ত গুড় খাওয়ার বিরুদ্ধে। এটি ক্যালোরিতে বেশি এবং অতিরিক্ত পরিমাণে খেলে ওজন বৃদ্ধি পেতে পারে।\nযদিও এর গ্লাইসেমিক ইনডেক্স চিনির চেয়ে কম, এটি এখনও রক্তে সুগারের স্তর বাড়াতে পারে। কিছু মানুষ গুড় খাওয়ার পর এলার্জি বা পাচনতন্ত্রের অস্বস্তি অনুভব করতে পারে।\nবিশেষজ্ঞরা সতর্ক করে দেন যে গুড় কখনোই পুরোপুরি চিনির বিকল্প হিসেবে ভাবা উচিত নয়। যেহেতু এটি কম মিষ্টি হয়, অনেকেই অতিরিক্ত পরিমাণে খেয়ে ফেলেন, যা এর উপকারিতা নষ্ট করতে পারে।\nপুষ্টিবিদরা পরামর্শ দেন, চিনির বদলে সামান্য পরিমাণে গুড় ব্যবহার করা উচিত, তবে মোট খাওয়া কমিয়ে না রেখে। বিশেষত ডায়াবেটিস রোগীদের জন্য সতর্কতা অবলম্বন করা জরুরি।\nসূত্র-সামা",
    "scraped_at": "2025-12-24T23:29:15"
  },
  {
    "url": "https://www.jugantor.com/country-news/1043839",
    "title": "ইয়াছিন বিএনপির মনোনয়ন পেলে আমি স্বতন্ত্র প্রার্থী হবো: সাক্কু",
    "publication_date": "2025-12-22T18:53:30+06:00",
    "keywords": "",
    "body": "কুমিল্লা সিটি করপোরেশনের সাবেক মেয়র এবং বহিষ্কৃত বিএনপি নেতা মনিরুল হক সাক্কু বলেছেন, কুমিল্লা-৬ আসনে বিএনপি চেয়ারপারসনের উপদেষ্টা হাজি আমিনুর রশীদ ইয়াছিনকে বিএনপির মনোনয়ন দেওয়া হলে আমি স্বতন্ত্র প্রার্থী হিসেবে নির্বাচন করব। আর মনিরুল হক চৌধুরীর মনোনয়ন বহাল থাকলে আমি তার পক্ষে কাজ করব।\nসোমবার দুপুরে নগরীর নানুয়ার দীঘিরপাড় এলাকায় নিজ বাসভবনে সংবাদ সম্মেলনে তিনি এসব কথা বলেন।\nরোববার সাক্কুর পক্ষে মনোনয়ন ফরম সংগ্রহ করা হয়। তিনি বলেন, আমি যেহেতু বিএনপির মনোনীত প্রার্থী মনিরুল হক চৌধুরীর পক্ষে মাঠে কাজ করছি সেই জায়গায় আমার স্বতন্ত্র প্রার্থী হিসেবে মনোনয়নপত্র ক্রয় করা সঠিক হয়নি। এজন্য আমি আপনাদের ডেকে এই ভুল স্বীকার করছি।\nসাক্কু বলেন, বিএনপি চেয়ারপারসনের উপদেষ্টা হাজি আমিনুর রশীদ ইয়াছিন তার শ্যালক নিজাম উদ্দিন কায়সারকে সিটি নির্বাচনে দাঁড় করিয়ে আমাকে দুই-দুইবার ফেল করিয়েছেন। তাই তখন আমি প্রতিজ্ঞা করেছিলাম যারা দলকে ব্যবহার করে মানুষের ক্ষতি করে- সুযোগ পেলে তাদের ব্যাপারে আমি উপযুক্ত জবাব দেব।\nরোববার আমার পক্ষ থেকে মনোনয়ন ফরম ক্রয় করা হয়েছিল। আমি যেহেতু মনিরুল হক চৌধুরীর জন্য কাজ করছি তাই আমার মনোনয়ন ক্রয় করা সঠিক হয়নি।\nসাক্কু বলেন, আগামী জাতীয় সংসদ নির্বাচনে আমি কুমিল্লা-৬ আসনে বিএনপির মনোনয়ন প্রত্যাশী ছিলাম। আমি তো দল থেকে বহিষ্কৃত তাই দলের মহাসচিব আমাকে আলাদাভাবে ডাকাইছেন। আমি কুমিল্লার সাংগঠনিক অবস্থা তাকে জানিয়েছি।\nআমি মহাসচিবকে বলেছি আমাকে যদি মনোনয়ন না দেন তাহলে মনিরুল হক চৌধুরীকে দিতে হবে।\nমহাসচিব আমাকে প্রশ্ন করেছিলেন- তুমি নির্বাচনে দাঁড়াতে চাও কেন? তখন আমি উনাকে বলেছি যে, সবারই একটি স্বপ্ন থাকে জাতীয় নির্বাচনে অংশগ্রহণ করা। আমি তো স্থানীয় সরকার প্রতিনিধি ছিলাম। এ সময় মহাসচিবের কাছে কুমিল্লার সাংগঠনিক অবস্থা তুলে ধরেছি এবং কুমিল্লার সব রাজনৈতিক পারিপার্শ্বিক বিষয়গুলো তুলে ধরেছি।\nতিনি বলেন, আগামী নির্বাচনে বিএনপি থেকে হাজী ইয়াছিনকে মনোনয়ন দিলে আমি স্বতন্ত্র প্রার্থী হিসেবে নির্বাচন করব। আর মনিরুল হক চৌধুরী সাহেবের মনোনয়ন অব্যাহত থাকলে তাকে বিজয়ী করার লক্ষ্যে আমি কাজ করব। মনির চৌধুরীকে বিপুল ভোটে বিজয়ী করব।",
    "scraped_at": "2025-12-24T23:29:16"
  },
  {
    "url": "https://www.jugantor.com/country-news/1043838",
    "title": "বিভীষণ সীমান্ত দিয়ে আবারও অবৈধ অনুপ্রবেশের অভিযোগ",
    "publication_date": "2025-12-22T18:52:23+06:00",
    "keywords": "",
    "body": "মাত্র এক সপ্তাহের ব্যবধানে আবারও চাঁপাইনবাবগঞ্জের গোমস্তাপুর উপজেলার রাধানগর ইউনিয়নের বিভীষণ সীমান্ত দিয়ে ৫ জনের অবৈধ অনুপ্রবেশের ঘটনা ঘটেছে। তবে বিজিবি তাদের আটক করতে পারিনি। ফলে তারা বাংলাদেশি না ভারতীয় নাগরিক তা নিশ্চিত হওয়া যায়নি।\nসোমবার ভোরে নওগাঁ ব্যাটালিয়ন (১৬ বিজিবি) বিভীষণ বিওপির আওতাধীন এলাকা দিয়ে তারা বাংলাদেশে প্রবেশ করে। তাদের মধ্যে ৩ জন নারী, ১ জন পুরুষ এবং ১ শিশু ছিল বলে জানা গেছে। এ সময় তাদের স্থানীয়রা জিজ্ঞাসাবাদ করলে তারা ভারতীয় এবং ভারত থেকে এসেছে বলে জানায়।\nস্থানীয়রা জানান, ওই সীমান্তের বাংলাদেশের অভ্যন্তরে দামইল-টমপাড়া সড়কে তাদের দেখতে পেয়ে জিজ্ঞাসাবাদ করা হয়।  বিষয়টি স্থানীয় যুবক এসকে সোহেল আহমেদ তার ফেসবুক পেজে শেয়ার করে।\nএ বিষয়ে ১৬ বিজিবির বিভীষণ বিওপি কমান্ডার আব্দুল হান্নানের সঙ্গে মোবাইল ফোন যোগাযোগ করা হলে তিনি জানান, বিষয়টি তাদের জানা নেই।\nগোমস্তাপুর থানার এসআই গৌরাঙ্গ মোহন রায় জানান, তাদের কাছে এ বিষয়ে কোনো তথ্য নেই বলে জানান।\nপ্রসঙ্গত, এ সীমান্ত দিয়ে গত ১৪ ডিসেম্বর ভারত থেকে অবৈধভাবে অনুপ্রবেশ করা ১৫ বাংলাদেশিকে আটক করে বিজিবি।",
    "scraped_at": "2025-12-24T23:29:17"
  },
  {
    "url": "https://www.jugantor.com/country-news/1043837",
    "title": "একজন মুক্তিযোদ্ধার অসহায় আর্তনাদ!",
    "publication_date": "2025-12-22T18:49:47+06:00",
    "keywords": "",
    "body": "এক সময় যে মানুষটি বুক চিতিয়ে দাঁড়িয়েছিলেন দেশের স্বাধীনতার জন্য, যার কাঁধে ছিল যুদ্ধের ভার, চোখে ছিল একটি মুক্ত দেশের স্বপ্ন—আজ সেই মানুষটির বুক ভারি শুধু দীর্ঘশ্বাসে। চোখে আর স্বপ্ন নেই, আছে অশ্রু।\nযে হাতে একদিন অস্ত্র তুলে নিয়েছিলেন দেশের জন্য, আজ সেই হাত কাঁপছে অসহায়ত্বে। এই কাঁপুনি বয়সের ভারে নয়, এই কাঁপুনি জন্মেছে নিজের সন্তানের দেওয়া অবর্ণনীয় কষ্ট থেকে।\nজীবনের শেষপ্রান্তে এসে এক বীর মুক্তিযোদ্ধা আজ দাঁড়িয়ে আছেন এমন এক নিষ্ঠুর বাস্তবতার সামনে, যেখানে কোনো যুদ্ধক্ষেত্র নেই, নেই শত্রু সেনা—আছে শুধু নিজের ঘরের মানুষ, নিজের সন্তান। এই যুদ্ধে কোনো বিজয়ের গান নেই, নেই সম্মানের পদক—আছে নিঃসঙ্গতা, অপমান, ভয় আর না বলা কান্না।\nনোয়াখালীর দ্বীপ উপজেলা হাতিয়ার সোনাদিয়া ইউনিয়নের চর ফকিরা গ্রামের বাসিন্দা আব্দুল মন্নান। তিনি একজন গর্বিত বীর মুক্তিযোদ্ধা। জীবনের সোনালি সময় কেটেছে দেশের সেবায়। পাঁচ সন্তানের জনক এই মানুষটি আজ সবচেয়ে অসহায় নিজের ঘরের ভেতরেই।\nতার অভিযোগ, নিজের ছেলে রায়হান ও পুত্রবধূ দীর্ঘদিন ধরে তাকে শারীরিক ও মানসিকভাবে নির্যাতন করে আসছেন। বয়সের ভারে যখন তার শরীর দুর্বল, তখন সবচেয়ে বেশি প্রয়োজন ছিল সন্তানের ভালোবাসা আর যত্ন—কিন্তু ভাগ্যে জুটেছে অবহেলা আর অত্যাচার।\nতিনি জানান, নির্যাতনের শুরুটা ছিল ধীরে। কথা দিয়ে অপমান, চোখ রাঙানি, হুমকি। এরপর ধীরে ধীরে তা রূপ নেয় মানসিক চাপ আর শারীরিক নিপীড়নে। সম্পত্তি নিয়ে বিরোধ, অন্যের কুমন্ত্রণা আর লোভ যেন ছেলের হৃদয় থেকে বাবার প্রতি সব মমত্ববোধ মুছে দিয়েছে। নিজের রক্তের সম্পর্কই আজ তার কাছে সবচেয়ে বড় আতঙ্ক হয়ে দাঁড়িয়েছে।\nতিনি আরও জানান, একজন বাবা হিসেবে তিনি সব সহ্য করেছেন। সন্তানের ভবিষ্যৎ, সমাজে সম্মান, পরিবারের কথা ভেবে মুখ বুজে থেকেছেন। দিনের পর দিন, মাসের পর মাস নিজের কষ্ট নিজের মধ্যেই চেপে রেখেছেন; কিন্তু কষ্ট যখন আর সহ্যের সীমায় থাকে না, যখন নিজের ঘরেই নিরাপত্তাহীনতা তৈরি হয়, তখন আর নীরব থাকা সম্ভব হয় না।\nআব্দুল মন্নান জানান, ন্যায়ের আশায় তিনি বহুবার স্থানীয়ভাবে বিচার চেয়েছেন। গ্রামের প্রভাবশালী, স্থানীয় মাতব্বর, জনপ্রতিনিধিদের দ্বারে দ্বারে ঘুরেছেন; কিন্তু কোথাও যেন তার মুক্তিযোদ্ধা পরিচয়টিও তাকে রক্ষা করতে পারেনি। প্রতিবারই ফিরে এসেছেন হতাশ হয়ে, বুকভরা দীর্ঘশ্বাস নিয়ে। শেষপর্যন্ত ভেঙে পড়া শরীর আর ক্ষতবিক্ষত মন নিয়ে তিনি হাজির হন সোনাদিয়া ইউনিয়ন পরিষদে।\nসংবাদ সম্মেলনের মাইকের সামনে দাঁড়িয়ে কথা বলতে গিয়ে বারবার থমকে যাচ্ছিলেন আব্দুল মন্নান। গলা ধরে আসছিল। চোখে জমে উঠছিল জল। শব্দ যেন আর বের হতে চাইছিল না। সন্তানের হাতে নির্যাতিত হওয়ার বেদনা প্রকাশ করাই যেন তার জীবনের সবচেয়ে কঠিন যুদ্ধ হয়ে দাঁড়ায়।\nকাঁপা কাঁপা কণ্ঠে তিনি বলেন, এই বয়সে আমার আর কোনো চাওয়ার নেই। আমি টাকা চাই না, সম্পত্তি চাই না। শুধু একটু শান্তিতে বাঁচতে চেয়েছিলাম। একটু সম্মান নিয়ে শেষ দিনগুলো কাটাতে চেয়েছিলাম; কিন্তু সম্পত্তির লোভ আর মানুষের কুমন্ত্রণায় আমারই ছেলে আজ আমার শত্রু হয়ে গেছে। দেশের জন্য জীবন বাজি রেখেছিলাম, অথচ আজ নিজের ঘরেই আমি নিরাপদ নই।\nএ কথাগুলো বলতে বলতে তার চোখ বেয়ে অশ্রু ঝরতে থাকে। উপস্থিত অনেকের চোখও ভিজে ওঠে। একজন বাবার কান্না, একজন মুক্তিযোদ্ধার অসহায় আর্তনাদ—এই দৃশ্য যেন মুহূর্তেই নাড়া দেয় উপস্থিত সবার হৃদয়। কেউ কেউ নীরবে মাথা নিচু করে দাঁড়িয়ে থাকেন, কেউ চোখ মুছতে থাকেন বারবার।\nতিনি আরও জানান, দীর্ঘদিন ধরে শারীরিক ও মানসিক নির্যাতনের শিকার হলেও সন্তানের মুখের দিকে তাকিয়ে তিনি এতদিন সব সহ্য করে গেছেন। সমাজ কী বলবে, মানুষ কী ভাববে—এই ভয়ে তিনি নীরব ছিলেন; কিন্তু যখন কষ্ট সহ্যের সীমা ছাড়িয়ে গেছে, তখন বাধ্য হয়েই তিনি সমাজ ও প্রশাসনের কাছে সাহায্যের হাত বাড়িয়েছেন।\nএ ঘটনা শুধু একটি পরিবারের ভেতরের সংকট নয়—এটি আমাদের সমাজের জন্য এক ভয়ংকর সতর্কবার্তা। যে মানুষটি দেশের স্বাধীনতার জন্য নিজের জীবন উৎসর্গ করতে প্রস্তুত ছিলেন, যিনি আমাদের লাল-সবুজ পতাকা উপহার দিয়েছেন—আজ তার জীবনের শেষ সময়ে কেন তাকে এভাবে অপমানিত ও অবহেলিত হতে হবে? মুক্তিযোদ্ধার সম্মান কি কেবল বইয়ের পাতায় আর অনুষ্ঠানের মঞ্চেই সীমাবদ্ধ থাকবে?\nএ ঘটনায় এলাকাবাসী ও সচেতন মহল গভীর উদ্বেগ প্রকাশ করেছেন। তারা অবিলম্বে প্রশাসনের কার্যকর হস্তক্ষেপ কামনা করেছেন এবং বীর মুক্তিযোদ্ধা আব্দুল মন্নানের নিরাপত্তা, মর্যাদা ও ন্যায়বিচার নিশ্চিত করার জোর দাবি জানিয়েছেন।\nএকটি স্বাধীন দেশের স্বাধীন নাগরিক হয়েও আজ একজন বীর মুক্তিযোদ্ধার চাওয়া খুবই সামান্য। তিনি আর কিছু চান না— শুধু এই কথাটুকুই বলেন, আমাকে একটু শান্তিতে বাঁচতে দিন।",
    "scraped_at": "2025-12-24T23:29:19"
  },
  {
    "url": "https://www.jugantor.com/campus/1043836",
    "title": "জাবিতে প্রক্সি দিতে এসে ঢাবি শিক্ষার্থী আটক",
    "publication_date": "2025-12-22T18:47:07+06:00",
    "keywords": "জাহাঙ্গীরনগর বিশ্ববিদ্যালয়",
    "body": "জাহাঙ্গীরনগর বিশ্ববিদ্যালয়ের (জাবি) ভর্তি পরীক্ষায় প্রক্সি দিতে এসে ঢাকা বিশ্ববিদ্যালয়ের (ঢাবি) এক শিক্ষার্থী আটক হয়েছেন।\nসোমবার (২২ ডিসেম্বর) বেলা ১১টা ৫০ মিনিটে তৃতীয় শিফটের পরীক্ষা চলাকালে বিশ্ববিদ্যালয়ের স্কুল অ্যান্ড কলেজ বিল্ডিংয়ের ৪০২ নাম্বার কক্ষ থেকে এই শিক্ষার্থীকে আটক করা হয়।\nআটকের পর পরীক্ষার্থীকে প্রক্টর অফিসে নিয়ে যাওয়া এবং প্রাথমিক জিজ্ঞাসাবাদ করা হয়।\nআটক শিক্ষার্থী হলেন মো. এহসানুল হক। তিনি ঢাকা বিশ্ববিদ্যালয়ের উর্দু বিভাগের অনার্স ২০২৩–২৪ শিক্ষাবর্ষের শিক্ষার্থী এবং শহীদ সার্জেন্ট জহুরুল হক হলের ১০১৫ নম্বর কক্ষে বসবাস করেন।\nবিশ্ববিদ্যালয় সূত্রে জানা যায়, সোমবার জাবির বি ইউনিটের ভর্তি পরীক্ষায় স্কুল অ্যান্ড কলেজ বিল্ডিংয়ের ৪০২ নম্বর কক্ষে ৩ নম্বর শিফটে পরীক্ষায় অংশ নেওয়ার সময় তাকে আটক করা হয়। তিনি অন্যজন শিক্ষার্থীর প্রক্সি পরীক্ষা দিতে এসেছিলেন। আসল পরীক্ষার্থী হিসেবে নিবন্ধিত ছিলেন রাফিদ হোসেন সাজিদ। ঢাবির প্রক্সি পরীক্ষার্থী এহসানুলকে জিজ্ঞাসাবাদ শেষে জাবির স্কুল অ্যান্ড কলেজের সামনে থেকে আসল পরীক্ষার্থী রাফিদ হোসেন সাজিদকে আটক করেন বিশ্ববিদ্যালয়ের প্রক্টরিয়াল বডি।\nআটক এহসানুল হক জিসান জানান, তিনি রাফিদ হোসেন সাজিদের হয়ে পরীক্ষা দিতে এসেছিলেন।\nএ বিষয়ে বিশ্ববিদ্যালয়ের প্রক্টর অধ্যাপক একেএম রাশিদুল আলম বলেন, এ বিষয়ে পরীক্ষা শেষে ব্রিফিং করে জানানো হবে।",
    "scraped_at": "2025-12-24T23:29:20"
  },
  {
    "url": "https://www.jugantor.com/country-news/1043835",
    "title": "দেশের সর্বনিম্ন তাপমাত্রা চুয়াডাঙ্গায়, দুদিন পর দেখা মিলল সূর্যের",
    "publication_date": "2025-12-22T18:44:51+06:00",
    "keywords": "আবহাওয়ার খবর,শীত",
    "body": "দেশের দক্ষিণ-পশ্চিমাঞ্চলের সীমান্তবর্তী জেলা চুয়াডাঙ্গায় টানা দুদিন পর সূর্যের দেখা মিলেছে। দেশের সর্বনিম্ন তাপমাত্রা রেকর্ড করা হয়েছে চুয়াডাঙ্গায়।\nসোমবার সকাল ৯টায় জেলার সর্বনিম্ন তাপমাত্রা রেকর্ড করা হয়েছে ১১ দশমিক ৭ ডিগ্রি সেলসিয়াস। এ অবস্থায় শীতে জবুথবু হয়ে পড়েছে জনজীবন।\nস্থানীয়রা বলছেন, ঘন কুয়াশা আর হিমেল বাতাসে বিপর্যস্ত হয়ে উঠেছে স্বাভাবিক জীবনযাত্রা। সবচেয়ে বেশি দুর্ভোগে পড়েছেন ছিন্নমূল, দিনমজুর ও খেটে খাওয়া মানুষজন। শীতের দাপটে স্থবির হয়ে পড়েছে গ্রাম ও শহরের জনপদ। বিভিন্ন এলাকায় খড়কুটো ও কাঠ জ্বালিয়ে শীত নিবারণের চেষ্টা করতে দেখা গেছে।\nচুয়াডাঙ্গা প্রথম শ্রেণির আবহাওয়া পর্যবেক্ষণাগার সূত্রে জানা গেছে, সোমবার (২২ ডিসেম্বর) সকাল ৯টায় জেলায় সর্বনিম্ন তাপমাত্রা রেকর্ড করা হয়েছে ১১ দশমিক ৭ ডিগ্রি সেলসিয়াস। এ সময় বাতাসের আর্দ্রতা ছিল ৯৭ শতাংশ, যা শীতের অনুভূতিকে আরও তীব্র করে তুলেছে। এদিন সারা দেশের মধ্যে চুয়াডাঙ্গাতেই সর্বনিম্ন তাপমাত্রা রেকর্ড করা হয়েছে।\nগ্রাম থেকে শহরে কাজে আসা কয়েকজন দিনমজুর জানান, গত কয়েক দিনে শীতের তীব্রতা অস্বাভাবিকভাবে বেড়েছে। বিশেষ করে হিমেল বাতাসে কাজ করা খুবই কষ্টকর হয়ে উঠেছে।\nরিকশাচালক আব্দুর রহমান বলেন, হাত-পা যেন অবশ হয়ে যাচ্ছে। রিকশা চালাতে গিয়ে কাঁপুনি ধরে যাচ্ছে। তারপরও সংসারের জন্য রাস্তায় নামতেই হয়।\nচুয়াডাঙ্গা আবহাওয়া পর্যবেক্ষণাগারের ভারপ্রাপ্ত কর্মকর্তা মো. জামিনুর রহমান বলেন, গত দুই দিন পর আজ সূর্যের দেখা মিলেছে। দেশের সর্বনিম্ন তাপমাত্রা আজ চুয়াডাঙ্গায় রেকর্ড করা হয়েছে। আগামী কয়েক দিনে তাপমাত্রা আরও কমতে পারে। মাসের শেষের দিকে কিংবা নতুন বছরের শুরুতে চুয়াডাঙ্গাসহ দক্ষিণ-পশ্চিমাঞ্চলের ওপর দিয়ে শৈত্যপ্রবাহ বয়ে যাওয়ার সম্ভাবনা রয়েছে।",
    "scraped_at": "2025-12-24T23:29:21"
  },
  {
    "url": "https://www.jugantor.com/politics/1043834",
    "title": "কোন আসন থেকে লড়বেন সদ্য বিএনপিতে যোগ দেওয়া এহসানুল হুদা",
    "publication_date": "2025-12-22T18:43:14+06:00",
    "keywords": "বিএনপি",
    "body": "নিজের দল বিলুপ্ত করে বিএনপিতে যোগ দিয়েছেন বাংলাদেশ জাতীয় দলের চেয়ারম্যান সৈয়দ এহসানুল হুদা। আসন্ন ত্রয়োদশ জাতীয় সংসদ নির্বাচনে তিনি কিশোরগঞ্জ–৫ আসন থেকে ধানের শীষ প্রতীক নিয়ে নির্বাচন করবেন।\nসোমবার (২২ ডিসেম্বর) বিকালে রাজধানীর গুলশানে বিএনপির চেয়ারপার্সনের রাজনৈতিক কার্যালয়ে বিএনপির মহাসচিব মির্জা ফখরুল ইসলাম আলমগীরের হাতে ফুল দিয়ে আনুষ্ঠানিকভাবে বিএনপিতে যোগ দেন সৈয়দ এহসানুল হুদা। এ সময় তার সঙ্গে দলের নেতাকর্মীরাও বিএনপিতে অন্তর্ভুক্ত হন।\nনবাগতদের স্বাগত জানিয়ে বিএনপি মহাসচিব বলেন, বাংলাদেশ জাতীয় দলের চেয়ারম্যান সৈয়দ এহসানুল হুদাসহ তার নেতাকর্মীদের নিয়ে আজ বিএনপির সঙ্গে যুক্ত হলেন। আমাদের ভারপ্রাপ্ত চেয়ারম্যান তারেক রহমানের বলিষ্ঠ নেতৃত্বে প্রতি আস্থা প্রকাশ করে এবং একই সঙ্গে দলের প্রতিষ্ঠাতা জিয়াউর রহমানের ১৯ দফা কর্মসূচি এবং চেয়ারপাসন দেশনেত্রী বেগম খালেদা জিয়ার প্রতি আস্থা রেখে তারা বিএনপিতে আনুষ্ঠানিকভাবে যোগ দিলেন। আমরা আশা করছি, তাদের এই যোগদান বিএনপিকে আরও শক্তিশালী করবে।\nযোগদানের পর প্রতিক্রিয়ায় সৈয়দ এহসানুল হুদা বলেন, বিএনপি জাতীয়তাবাদী আদর্শে বিশ্বাসী দল। আমরা এই মুহুর্তে দেশের এই ক্রান্তিকালে গণতন্ত্রের পথে আমরা বিএনপিতে যোগ দিলাম।\nআজ নির্বাচন বানচালের বিভিন্ন ষড়যন্ত্র হচ্ছে। সেই মুহুর্তে আমি শহীদ রাষ্ট্রপতি জিয়াউর রহমান, বেগম খালেদা জিয়া ও ভারপ্রাপ্ত চেয়ারম্যান তারেক রহমানের হাতকে শক্তিশালী করার লক্ষ্যে আজ আমার দল বিলুপ্ত করে বিএনপিতে যোগদান করছি। আশা করছি, অতীতে যেভাবে রাজপথে সংগ্রাম করেছি, একটি সুন্দর বাংলাদেশ ৩১ দফার আলোকে বিনির্মাণের যে স্বপ্ন দেখছি সেই স্বপ্ন বাস্তবায়নে কিঞ্চিৎ ভূমিকা রাখতে পারব।\nযোগদান অনুষ্ঠানে বিএনপির স্থায়ী কমিটির সদস্য নজরুল ইসলাম খান উপস্থিত ছিলেন।\nএর আগে গত ৮ ডিসেম্বর বাংলাদেশ এলডিপির চেয়ারম্যান শাহাদাত হোসেন সেলিম নিজ দল বিলুপ্ত করে বিএনপিতে যোগ দেন। পরে তাকে লক্ষ্মীপুর–১ আসন থেকে ধানের শীষের মনোনয়ন দেওয়া হয়। এছাড়া গত ১ ডিসেম্বর আওয়ামী লীগ নেতা ও সাবেক অর্থমন্ত্রী শাহ এ এম এস কিবরিয়ার ছেলে রেজা কিবরিয়া বিএনপিতে যোগ দিয়ে হবিগঞ্জ–১ (নবীগঞ্জ–বাহুবল) আসনে দলের মনোনয়ন পান।",
    "scraped_at": "2025-12-24T23:29:22"
  },
  {
    "url": "https://www.jugantor.com/international/1043833",
    "title": "ফিলিস্তিনি বন্দিদের জন্য কুমির-ঘেরা কারাগার বানাবে ইসরাইল",
    "publication_date": "2025-12-22T18:40:22+06:00",
    "keywords": "মধ্যপ্রাচ্য সংকট,ইসরাইল",
    "body": "দখলদার ইসরাইলি বাহিনীর হাতে আটক ফিলিস্তিনি বন্দিদের জন্য ‘কুমির-ঘেরা কারাগার’ বানানোর প্রস্তাব দিয়েছেন দেশটির জাতীয় নিরাপত্তা মন্ত্রী ও চরম ডানপন্থি নেতা ইতামার বেন-গভির। তার দাবি, এতে কোনো বন্দি পালিয়ে যাওয়ার সাহসও করবে না। খবরআনাদালু এজেন্সি\nরোববার (২১ ডিসেম্বর) স্থানীয় চ্যানেল ১৩ জানিয়েছে, ইসরাইলের প্রিজন সার্ভিস এই ‘অস্বাভাবিক প্রস্তাব’ খতিয়ে দেখছে। যেখানে বলা হয়েছে, বন্দিদের পালানোর সুযোগ সম্পূর্ণরূপে নিয়ন্ত্রণে রাখতে কারাগারের চারপাশে কুমির রাখা হবে।\nপত্রিকাটি জানিয়েছে, গত সপ্তাহে প্রস্তাবটি ইসরাইলি কারাগার সার্ভিসের প্রধান কমিশনার কোবি ইয়াকোবিকে শুনিয়েছেন বেন-গভির। প্রস্তাবিত কারাগারটি দেশটির উত্তরের হামাত গাদার এলাকায় স্থাপন করা হতে পারে। এটি মূলত দখলকৃত সিরিয়ার গোলান উচ্চভূমি এবং জর্ডান সীমান্তের কাছাকাছি অঞ্চল। এখানে ইতোমধ্যেই একটি কুমিরের খামার ও চিড়িয়াখানা রয়েছে।\nএই প্রস্তাবের পাশাপাশি, ইসরাইলি কনস্টিটিউশনের কনেসেটে বেন-গভির একটি বিল অনুমোদন করতে যাচ্ছে। যেটি পাশ হলে ফিলিস্তিনি বন্দিদের মধ্যে যারা ইসরাইলের বিরুদ্ধে হামলার পরিকল্পনা বা অংশগ্রহণের অভিযোগে অভিযুক্ত তাদের মৃত্যুদণ্ড দেওয়ার হবে।\n১১ নভেম্বর প্রথম পঠনের সময় বিলটি অনুমোদন পেয়েছে এবং আইন হিসাবে কার্যকর হওয়ার জন্য দ্বিতীয় ও তৃতীয় পাঠ অতিক্রম করতে হবে। বর্তমানে ইসরাইলের কারাগারে ১০ হাজারের বেশি ফিলিস্তিনি বন্দি রয়েছেন। যার মধ্যে উল্লেখযোগ্য সংখ্যা রয়েছে শিশু ও নারীর।\nমানবাধিকার সংস্থা এবং প্রতিবেদনগুলোর তথ্য অনুযায়ী, বন্দিদের বিরুদ্ধে নির্যাতন ও চিকিৎসার অবহেলা সংক্রান্ত অভিযোগ বেড়েছে। তবে এর মাঝে বেন-গভির প্রস্তাবটি আন্তর্জাতিকভাবে বিতর্ক সৃষ্টি করছে।",
    "scraped_at": "2025-12-24T23:29:23"
  },
  {
    "url": "https://www.jugantor.com/campus/1043832",
    "title": "প্রাথমিক শিক্ষক নিয়োগ পরীক্ষা নিয়ে জরুরি নির্দেশনা",
    "publication_date": "2025-12-22T18:36:41+06:00",
    "keywords": "প্রাথমিক শিক্ষক নিয়োগ",
    "body": "সরকারি প্রাথমিক বিদ্যালয়ের সহকারী শিক্ষক নিয়োগে দুই ধাপে আবেদন করা প্রার্থীদের পরীক্ষা নেওয়া হবে একই দিনে। আগামী ২ জানুয়ারি দেশের সব জেলায় (খাগড়াছড়ি, রাঙ্গামাটি ও বান্দরবান ছাড়া) এ পরীক্ষা হবে। এদিন সকাল ১০টা থেকে বেলা সাড়ে ১১টা পর্যন্ত পরীক্ষা নেওয়া হবে।\nপ্রাথমিক শিক্ষা অধিদপ্তর সূত্র জানায়, প্রথম ধাপে (রাজশাহী, রংপুর, সিলেট, খুলনা, বরিশাল ও ময়মনসিংহ বিভাগ) ১০ হাজার ২১৯টি শূন্য পদের বিপরীতে আবেদন জমা পড়েছিল ৭ লাখ ৪৫ হাজার ৯২৯টি। দ্বিতীয় ধাপে (ঢাকা ও চট্টগ্রাম বিভাগ) ৪ হাজার ১৬৬টি পদের বিপরীতে আবেদন জমা পড়েছে ৩ লাখ ৩৪ হাজার ১৫১টি।\nদুই ধাপ মিলিয়ে মোট ১৪ হাজার ৩৮৫টি শূন্য পদের বিপরীতে আবেদনকারীর সংখ্যা দাঁড়িয়েছে ১০ লাখ ৮০ হাজার ৮০ জন। সেই হিসাবে গড়ে প্রতিটি পদের বিপরীতে লড়াই করবেন প্রায় ৭৫ জন পরীক্ষার্থী।\nপরীক্ষার্থীদের জন্য জরুরি নির্দেশনা\n>> পরীক্ষার্থীদের অবশ্যই পরীক্ষা শুরু হওয়ার অন্তত এক ঘণ্টা আগে (সকাল ৯টার মধ্যে) কেন্দ্রে আসন গ্রহণ করতে হবে। পরীক্ষা শুরুর ৩০ মিনিট আগে কেন্দ্রের সব প্রবেশপথ বন্ধ করে দেওয়া হবে। এরপর কোনো প্রার্থীকে আর ঢুকতে দেওয়া হবে না।\n>> কেন্দ্রে প্রবেশের সময় নারী ও পুরুষ প্রার্থীদের আলাদাভাবে তল্লাশি করা হবে। প্রয়োজনে হ্যান্ড মেটাল ডিটেক্টর ব্যবহার করা হবে।\n>> ব্লুটুথ বা কোনো ইলেকট্রনিক ডিভাইস শনাক্ত করতে পরীক্ষার্থীদের উভয় কান উন্মুক্ত রাখতে হবে। কানে কোনো ‘স্পাইক ইয়ারফোন’ আছে কি না, প্রয়োজনে তা টর্চলাইট দিয়ে চেক করা হবে।\n>> পরীক্ষাকেন্দ্রে মোবাইল ফোন, ক্যালকুলেটর, স্মার্ট ওয়াচ, যে কোনো ধরনের ঘড়ি, ভ্যানিটি ব্যাগ, পার্স বা কোনো ইলেকট্রনিক ডিভাইস সঙ্গে আনা সম্পূর্ণ নিষিদ্ধ। এসব পাওয়া গেলে তাৎক্ষণিক বহিষ্কারসহ আইনি ব্যবস্থা নেওয়া হবে।\n>> প্রার্থীদের একটি ওএমআর শিট দেওয়া হবে যা কালো বলপয়েন্ট কলম দিয়ে পূরণ করতে হবে। পেনসিল ব্যবহার করলে উত্তরপত্র বাতিল হবে। পরীক্ষা শেষে প্রশ্নপত্র ও উত্তরপত্র- উভয়ই পরিদর্শকের কাছে জমা দিতে হবে; প্রশ্নপত্র সঙ্গে নিয়ে যাওয়া যাবে না।\nএদিকে সুষ্ঠুভাবে পরীক্ষা সম্পন্ন করতে প্রতিটি কেন্দ্রে ১৪৪ ধারা জারি থাকবে। জেলা প্রশাসকের নেতৃত্বে গঠিত কমিটি পরীক্ষা পরিচালনার দায়িত্ব পালন করবে।\nপরীক্ষাকেন্দ্রে দায়িত্বপ্রাপ্ত কয়েকজন কর্মকর্তা ব্যতীত অন্য কারও মোবাইল ফোন ব্যবহারের সুযোগ থাকবে না। ভুয়া পরীক্ষার্থী বা অসদুপায় অবলম্বনকারীদের বিরুদ্ধে ভ্রাম্যমাণ আদালতের মাধ্যমে তাৎক্ষণিক শাস্তি প্রদান করা হবে।",
    "scraped_at": "2025-12-24T23:29:25"
  },
  {
    "url": "https://www.jugantor.com/national-others/1043831",
    "title": "এমন নির্বাচন চাই যেখানে ভয় ও বাধা থাকবে না: প্রধান উপদেষ্টা",
    "publication_date": "2025-12-22T18:33:28+06:00",
    "keywords": "প্রধান উপদেষ্টা",
    "body": "ত্রয়োদশ সংসদ নির্বাচন ও জুলাই জাতীয় সনদের বিষয়ে গণভোটের বিষয়ে সারাদেশে প্রচারণার লক্ষ্যে সোমবার (২২ ডিসেম্বর) জাতীয় সংসদ ভবনের দক্ষিণ প্লাজায় আনুষ্ঠানিক উদ্বোধনের মধ্য দিয়ে যাত্রা শুরু করেছে ‘সুপার ক‍্যারাভান’।\nউদ্বোধনী অনুষ্ঠানে ভিডিও বার্তায় বক্তব্য রাখেন প্রধান উপদেষ্টা প্রফেসর মুহাম্মদ ইউনূস। এছাড়া অনুষ্ঠানস্থলে উপস্থিত থেকে ফিতা কেটে ভোটের গাড়ির উদ্বোধন করেন তথ‍্য ও সম্প্রচার উপদেষ্টা সৈয়দা রিজওয়ানা হাসান, সংস্কৃতি উপদেষ্টা মোস্তফা সরয়ার ফারুকী, নির্বাচন কমিশন সচিবালয়ের সিনিয়র সচিব আখতার আহমেদ এবং প্রধান উপদেষ্টার প্রেস সচিব শফিকুল আলম।\nপ্রধান উপদেষ্টা বলেন, বাংলাদেশ একটি গুরুত্বপূর্ণ সময় অতিক্রম করছে। সামনে আমাদের জাতীয় সংসদ নির্বাচন এবং জুলাই জাতীয় সনদ বাস্তবায়নের ওপর গণভোট।\nতিনি বলেন, এই লক্ষ্যকে সামনে রেখে যাত্রা শুরু করেছে ১০টি ভোটের গাড়ি—সুপার ক্যারাভান। এসব গাড়ি দেশের ৬৪টি জেলা ও ৩০০টি উপজেলায় ঘুরে বেড়াবে। তারা মানুষের দুয়ারে দুয়ারে গিয়ে নির্বাচন ও গণভোট সম্পর্কে তথ্য পৌঁছে দেবে, ভোটাধিকার সম্পর্কে সচেতনতা তৈরি করবে এবং গণতন্ত্রের বার্তা ছড়িয়ে দেবে।\nআরও পড়ুনআরও পড়ুনযাত্রা শুরু করল ভোটের গাড়ি ‘সুপার ক‍্যারাভান’\n‘ভোটাধিকার কারো দয়া নয়—এটি আমাদের সাংবিধানিক অধিকার। এই অধিকার প্রয়োগের মাধ্যমেই আমরা ঠিক করি, আমাদের ভবিষ্যৎ কোনপথে যাবে। একটি অবাধ, সুষ্ঠ ও অংশগ্রহণমূলক নির্বাচন নিশ্চিত করা শুধু সরকারের দায়িত্ব নয়; এটি রাষ্ট্রের প্রতিটি নাগরিকের দায়িত্ব।’\nতিনি বলেন, ‘এই সুপার ক্যারাভান কেবল একটি গাড়িই নয়— এটি গণতন্ত্রের আনন্দবানী বহনকারী বহর। এটি জানিয়ে দেবে, আপনার একটি ভোট কতটা গুরুত্বপূর্ণ। এটা মনে করিয়ে দেবে নিষ্ক্রিয়তা নয়, অংশগ্রহণই গণতন্ত্রকে শক্তিশালী করে।’\nপ্রধান উপদেষ্টা আরও বলেন, ‘আমি বিশেষভাবে অনুরোধ জানাচ্ছি তরুণ সমাজ, নারী ভোটার এবং প্রথমবারের ভোটারদের প্রতি—আপনারা এগিয়ে আসুন। প্রশ্ন করুন, জানুন, বুঝুন এবং ভোট দিন। আপনার সিদ্ধান্তই গড়ে উঠবে আগামী দিনের বাংলাদেশ—নতুন বাংলাদেশ।’\nতিনি যোগ করেন, ‘আমরা এমন একটি নির্বাচন চাই, যেখানে থাকবে না ভয়, থাকবে না বাধা—থাকবে কেবল জনগণের মুক্তও নির্ভীক মতপ্রকাশ। সরকার সেই পরিবেশ নিশ্চিতকরতে বদ্ধপরিকর।’\nজনগণকে সৎ ও সমর্থ প্রার্থী বেছে ভোট দিতে বলেছেন প্রধান উপদেষ্টা, ‘আপনি দেশের মালিক। এদেশ আগামী পাঁচ বছর আপনার পক্ষে কে চালাবে সেটা আপনি ঠিক করে দিবেন। আপনার পছন্দের প্রার্থীকে ভোট দিন। সৎ ও সমর্থ প্রার্থী বেছে ভোট দিন। চিন্তা ভাবনা করে ভোট দিন। এবারের নির্বাচনে আপনি আরো একটি ভোট দিবেন। জুলাই সনদে ভোট দিবেন। দীর্ঘ ৯ মাস ধরে সকল রাজনৈতিক দলের সঙ্গে দিনের পর দিন বৈঠককরে এই সনদ তৈরি হয়েছে। এই সনদ দেশের মানুষ পছন্দ করলে দেশ আগামী বহুবছরের জন্য নিরাপদে চলবে বলে আমার দৃঢ় বিশ্বাস। আপনি যদি এই সনদ সমর্থন করেন তবে গণভোটে অবশ্যই হ‍্যাঁ ভোট দিন।’\nসবশেষে বলেন, ‘চলুন, আমরা সবাই মিলে এই গণতান্ত্রিক যাত্রাকে সফল করি। চলুন, ভোট দিই—নিজের জন্য, দেশের জন্য, ভবিষ্যৎ প্রজন্মের জন্য, নতুন পৃথিবীর জন্য।’",
    "scraped_at": "2025-12-24T23:29:26"
  },
  {
    "url": "https://www.jugantor.com/national/1043830",
    "title": "গণমাধ্যমে চালানো লুটের টাকায় টিভি-ফ্রিজ কেনেন নাইম: ডিএমপি",
    "publication_date": "2025-12-22T18:24:57+06:00",
    "keywords": "ডিএমপি",
    "body": "রাজধানীতে প্রথম আলো ও ডেইলি স্টার কার্যালয়ে হামলার ঘটনায় ১৭ জনকে গ্রেফতারের কথা জানিয়েছে ঢাকা মহানগর পুলিশ (ডিএমপি)। তাদের মধ্যে একব্যক্তি একাই লুট করেন দেড় লাখ টাকা। যা দিয়ে তিনি টিভি ও ফ্রিজ কিনেছেন। সোমবার (২২ ডিসেম্বর) প্রধান উপদেষ্টার প্রেস উইংয়ের সংবাদ বিজ্ঞপ্তি ও ডিএমপির সংবাদ সম্মেলনে এসব তথ্য জানানো হয়।\nপ্রেস উইং জানিয়েছে, এ ঘটনায় লুট হওয়া ৫০ হাজার টাকাসহ কুমিল্লার চৌদ্দগ্রাম থেকে গ্রেফতার করা হয়েছে মো. নাইম (২৬) নামে এক যুবককে। তিনি রাজধানীর তেজগাঁওয়ের কুনিপাড়া এলাকার বাসিন্দা। প্রাথমিক জিজ্ঞাসাবাদে নাইম স্বীকার করেছেন, তিনি মোট ১ লাখ ২৩ হাজার টাকা লুট করেন। ওই টাকা দিয়ে মোহাম্মদপুর থেকে একটি টিভি ও ফ্রিজ কিনেছেন। প্রেস উইং জানিয়েছে, এসব সামগ্রী জব্দ করা হয়েছে।\nআর ডিএমপি জানিয়েছে, গ্রেফতাররা হলেন- আকাশ আহমেদ সাগর (২৮), আব্দুল আহাদ (১৮), মো. বিপ্লব (২২), নজরুল ইসলাম ওরফে মিনহাজ (২০), মো. জাহাঙ্গীর (২৮), সোহেল রানা (২৪), মো. হাসান (২২), রাসেল ওরফে সাকিল (২৮), আব্দুল বারেক শেখ ওরফে আলামিন (৩১), রাশেদুল ইসলাম (২৫), সোহেল রানা, শফিকুল ইসলাম (৩৪), প্রান্ত সিকদার ওরফে ফয়সাল আহমেদ প্রান্ত, আবুল কাশেম, রাজু হোসাইন চাঁদ ও সাইদুর রহমান (২৫)।\nএদিন রাজধানীর মিন্টো রোডে ডিএমপি মিডিয়া সেন্টারে ব্রিফিংয়ে অতিরিক্ত পুলিশ কমিশনার (ক্রাইম অ্যান্ড অপারেশন্স) এস এন মো. নজরুল ইসলাম বলেন, জাতীয় দৈনিক প্রথম আলো মামলা করেছে তবে দ্য ডেইলি স্টারের মামলা প্রক্রিয়াধীন রয়েছে।\nতিনি বলেন, ক্ষতির পরিমাণ হিসাব করে তারপর তারা মামলা করবে বলে জানিয়েছে। এ পর্যন্ত ১৭ জনকে গ্রেফতার করা হয়েছে। পুলিশের পক্ষ থেকে এ ঘটনায় ৪টি আইনের ধারায় মামলা হয়েছে। দুটি দৈনিক পত্রিকায় হামলার ঘটনায় থানা পুলিশ ১৩ জন, সিটিসি ৩ ও ডিবি বিভাগ একজনকে গ্রেফতার করেছে। অন্য আসামিদের ধরতে অভিযান চলমান আছে।\nবৃহস্পতিবার (১৮ ডিসেম্বর) রাতে কারওয়ান বাজারে প্রথম আলো কার্যালয় ও কাজী নজরুল ইসলাম অ্যাভিনিউয়ে দ্য ডেইলি স্টার ভবনে ভাঙচুর, আগুন ও লুটপাট করে একদল লোক। এ ঘটনায় রোববার রাতে সন্ত্রাসবিরোধী আইন, বিশেষ ক্ষমতা আইন ও সাইবার সুরক্ষা অধ্যাদেশে ৪০০ থেকে ৫০০ জনকে আসামি করে মামলা হয়েছে।",
    "scraped_at": "2025-12-24T23:29:27"
  },
  {
    "url": "https://www.jugantor.com/national/1043829",
    "title": "পরিবারসহ বিএনপি প্রার্থী জালালের দেশত্যাগে নিষেধাজ্ঞা",
    "publication_date": "2025-12-22T18:16:32+06:00",
    "keywords": "বিএনপি",
    "body": "ত্রয়োদশ জাতীয় সংসদ নির্বাচনে চাঁদপুর-২ (মতলব) আসনে বিএনপির মনোনীত প্রার্থী ড. মো. জালাল উদ্দিন ও তার পরিবারের চার সদস্যর দেশত্যাগে নিষেধাজ্ঞার আদেশ দিয়েছেন আদালত।\nসোমবার (২২ ডিসেম্বর) ঢাকার মহানগর দায়রা জজ আদালতের অবকাশকালীন বিচারক মোহাম্মদ আব্দুল্লাহ আল মামুন এ আদেশ দেন। দুদকের সহকারী পরিচালক (জনসংযোগ) তানজির আহমেদ এ তথ্য জানান।\nনিষেধাজ্ঞা পাওয়া অন্যরা হলেন— জালাল উদ্দিনের স্ত্রী শাহানাজ পারভিন, দুই ছেলে সাঈদ মোহাম্মদ রিজভী ও সাঈদ মোহাম্মদ আলভী এবং মেয়ে আয়েশা তাসিনীমা তানভী।\nএদিন দুদকের পক্ষে সংস্থাটির সহকারী পরিচালক এস. এম. মামুনুর রশীদ তাদের দেশত্যাগে নিষেধাজ্ঞা চেয়ে আবেদন করেন।\nওই আবেদনে বলা হয়েছে, অভিযোগ সংশ্লিষ্ট ব্যক্তিদের বিরুদ্ধে বিধিবহির্ভূত অর্থ উপার্জন করে তা নিজ ও স্বার্থসংশ্লিষ্ট ব্যক্তিদের নামে ব্যাংক হিসাবে স্থানান্তরের মাধ্যমে বৈধ করার চেষ্টা এবং বিদেশে অর্থ পাচারের অভিযোগে অনুসন্ধান চলছে।\nগোপন সূত্রে জানা গেছে, অভিযুক্ত ব্যক্তিরা দেশত্যাগের চেষ্টা করছেন। তারা বিদেশে পালিয়ে গেলে অনুসন্ধান কার্যক্রম ব্যহত হওয়ার পাশাপাশি গুরুত্বপূর্ণ তথ্য-প্রমাণ সংগ্রহে জটিলতা তৈরি হতে পারে।",
    "scraped_at": "2025-12-24T23:29:28"
  },
  {
    "url": "https://www.jugantor.com/national/1043828",
    "title": "ওই রাতে পুলিশের নিষ্ক্রিয় থাকার ব্যাখ্যা দিল ডিএমপি",
    "publication_date": "2025-12-22T18:14:58+06:00",
    "keywords": "প্রথম আলো ,ডিএমপি",
    "body": "প্রথম আলো ও ডেইলি স্টারের কার্যালয়ে হামলার ঘটনায় ১৭ জনকে গ্রেফতারের তথ্য দিয়েছে ঢাকা মেট্রোপলিটন পুলিশ (ডিএমপি)। পাশাপাশি সেই রাতে পুলিশ কেন নিস্ক্রিয় ভূমিকায় ছিল তার ব্যাখ্যা দিয়েছে ডিএমপি।\nডিএমপির অতিরিক্ত কমিশনার (ক্রাইম অ্যান্ড অপারেশন্স) এস এন মো. নজরুল ইসলাম জানিয়েছেন, ওই রাতে পুলিশের ‘অ্যাকশনে’ নামতে না পারার কারণ হল, তাতে হতাহতের ঘটনা ঘটত।\nসোমবার (২২ ডিসেম্বর) দুপুরে ডিএমপির মিডিয়া সেন্টারে এক সংবাদ সম্মেলনে তিনি বলেন, ‘যে কারণে ওখানে আমরা অ্যাকশনে যেতে পারি নাই, কোনো হিউম্যান লাইফের কোনো অ্যাক্সিডেন্ট হয় নাই। এইটা আমি বলব যে, এই এত বড় একটা ইনসিডেন্টের আমাদের এচিভমেন্ট। যে কোনো ধরনের ক্যাজুয়ালটি ছাড়া এটাকে ট্যাকল দেওয়া গেছে।’\n‘সম্পদের ক্ষয়ক্ষতি পূরণ করা হয়ত সম্ভব’ মন্তব্য করে তিনি বলেন, ‘কিন্তু একটা হিউম্যান লাইফ যখন লস্ট হয়, এটা কোনো কিছুর বিনিময়ে আর ফিরায় আনা সম্ভব না। যে কারণে আমরা ওখানে অ্যাকশনে যাই নাই।’\nশীর্ষ এই দুই গণমাধ্যমে হামলা-অগ্নিসংযোগের ঘটনায় এখন পর্যন্ত ৩১ জনকে শনাক্ত করা হয়েছে, যাদের মধ্যে ১৭ জনকে গ্রেফতার করা হয়েছে বলে জানিয়েছেন এই কর্মকর্তা।\nগ্রেফতাররা হলেন- মো. নাইম, মো. আকাশ আহমেদ সাগর, মো. আব্দুল আহাদ, মো বিপ্লব, মো. নজরুল ইসলাম মিনহাজ, মো. জাহাঙ্গীর, মো. সোহেল রানা, মো. হাসান, রাসেল ওরফে শাকিল, মো. আব্দুল বারেক শেখ আলামিন, রাশেদুল ইসলাম, সোহেল রানা, শফিকুল ইসলাম, মো. প্রান্ত ওরফে ফয়সাল আহমেদ প্রান্ত, আবুল কাসেম, রাজু হোসাইন ও মো. সাইদুর রহমান।\nগ্রেফতারদের রাজনৈতিক পরিচয়ের বিষয়ে জানতে চাইলে অতিরিক্ত কমিশনার নজরুল ইসলাম বলেন, ‘রাজনৈতিক সম্পৃক্ততা আমি খুঁজতে চাচ্ছি না, এরা দুষ্কৃতিকারী। তারা আইন ভঙ্গ করছে। আইন নিজের হাতে তুলে নিয়েছে। বাংলাদেশের প্রচলিত যে আইন, যে বিচার ব্যবস্থা, সে বিচার ব্যবস্থায় তাদের বিচার নিশ্চিত করা হবে। সে যে দলেরই হোক, যে মতেরই হোক।’\n‘মব ভায়োলেন্স’ ঠেকাতে ডিএমপি কতটা সক্ষম, প্রশ্নের জবাবে পুলিশের এই কর্মকর্তা বলেন, ‘আমরা সক্ষম। সবসময় সব ঘটনা আমরা কার্ভ করতে পারব, বিষয়টা এরকম না। কারওয়ান বাজারের যে ঘটনাটা, ওখানে যে অবস্থা ছিল, এইটার অন্তরালে আরও কিছু বিষয় আছে। আমরা যদি ওখানে অ্যাকশনে যেতাম তাহলে গুলি হতো, দুই-চারজন মারা যেত।’\nপুলিশের ওপর হামলা হলে এই বাহিনীকে নিয়ে সামনে এগিয়ে যাওয়া ‘সম্ভব না’ বলে মন্তব্য করেছেন অতিরিক্ত কমিশনার নজরুল ইসলাম।\nতিনি বলেন, ‘পাল্টা তারা পুলিশ ফোর্সের ওপর আক্রমণ করত। আমরা জানি না যে, তাদের মনের ভিতরে কী ছিল। যদি পুলিশের দুই চারজন সদস্য আবার সেদিন নিহত হইত, তাহলে আপনারা জানেন যে, পুলিশ জাস্ট এক বছর আগে বিরাট ট্রমা থেকে...আমরা তাদেরকে এই পর্যায়ে নিয়ে আসছি, সামনে ইলেকশন। এই পুলিশের যদি আবার নতুন করে ক্যাজুয়ালটি হয়, এই পুলিশটাকে দিয়ে আমি সামনে আগাইতে পারব না।’\nসেদিন তাহলে পুলিশ কোনো অ্যাকশনেই যায়নি? সাংবাদিকের এই প্রশ্নের জবাবে নজরুল ইসলাম বলেন, ‘অ্যাকশনে গেছি, যতটুকু আমরা প্রয়োজন মনে করছি, যতটুকু আমাদের অবস্থা ছিল সেটা। অ্যাকশন যেটা সর্বোচ্চ, গুলি করা পর্যন্ত যেতে পারতাম। কিন্তু আমরা ওইটা অ্যাভোয়েড করার চেষ্টা করছি। কারণ যে পরিমাণ ওখানে জনবল ছিল, পাবলিক ছিল চার-পাঁচ হাজারের মত। এখানে আমার ৫০-১০০ জন ফোর্স নিয়ে অ্যাকশনে গেলে আমার পুলিশের এবং পাবলিকের বোথ সাইডে ক্যাজুয়ালিটি হওয়ার সম্ভাবনা ছিল।’\nকারওয়ান বাজারে ওই রাতে পুলিশ কখন পৌঁছেছে, জানতে চাইলে নজরুল ইসলাম বলেন, ‘পুলিশ তো ঘটনার আগেই পৌঁছাইছে। তারপর, তারপরে তো পুলিশ এটা প্রটেক্ট করার চেষ্টা করছে। পুলিশ বাধা দিছে, পারে নাই। পুলিশ এক পর্যায়ে মাফ চাইছে যে, আপনারা এই কাজটা করবেন না। কিন্তু আমাদের অ্যাকশন নেওয়ার মত সেখানে অবস্থা ছিল না।’\nগুলি করার আগের পর্যায় কাঁদুনে গ্যাস বা সাউন্ড গ্রেনেড নিক্ষেপ করার মত অবস্থাও সেখানে ‘ছিল না’ বলেও জানিয়েছেন নজরুল ইমলাম।\nএ ধরনের ঘটনার পুনরাবৃত্তি হলে পুলিশ ‘একইভাবে’ ব্যর্থ হবে কিনা জানতে চাইলে তিনি বলেন, ‘আমরা যদি এডভান্স ইনফরমেশন পাই, সেক্ষেত্রে আমরা অবশ্যই মেজার নিব। পুলিশের পাশাপাশি র্যাব, বিজিবি, আর্মিও ফিল্ডে আছে, সকলেই কাজ করতেছে।’\nএ ধরনের হামলার আগে কিছু ‘পরিচিত মুখ’ ফেইসবুক থেকে ‘ইন্ধন’ দিচ্ছে, তাদের বিষয়ে কোনো ব্যবস্থা নেওয়া হবে কিনা এমন প্রশ্নে সাংবাদিকদের তিনি বলেন, ‘একটা মামলায় চারটা আইন ইনক্লুড হইছে। এত বড় মামলা এর আগে হইছে কিনা আমি জানি না। পেনাল কোড, স্পেশাল পাওয়ার অ্যাক্ট, সাইবার সিকিউরিটি অ্যাক্ট, এন্টি টেরোরিজম অ্যাক্ট একই মামলার মধ্যে আছে। আমরা এটার অ্যাকশন নেব।’\nআরও কোনো সংবাধমাধ্যমের ওপর হামলার আশঙ্কা বা হুমকি রয়েছে কিনা জানতে চাইলে পুলিশের এই কর্মকর্তা বলেন, ‘আমাদের কাছে এরকম আপাতত ইনফরমেশন নাই। তবে আমরা যদি এরকম ইনফরমেশন পাই, অবশ্যই আমরা সেটাকে কার্ভ করার জন্য প্রয়োজনীয় আইনানুগ ব্যবস্থা, এটা আমরা নিব।’\nছায়ানট ও উদীচীতে হামলার বিষয়ে করা এক প্রশ্নের জবাবে তিনি বলেন, ‘ছায়ানটের ঘটনায় ধানমন্ডি থানায় ও উদীচীর ঘটনায়ও মামলা হইছে শাহবাগ থানায়, ওটা পরে ব্রিফ করব।’\nপ্রসঙ্গত, সিঙ্গাপুরের হাসপাতালে ওসমান হাদির মৃত্যুর খবর এলে ১৮ ডিসেম্বর রাতে প্রথমে শাহবাগ অবরোধ করে বিক্ষোভ শুরু হয়। পরে একদল লোক কারওয়ান বাজারে প্রথম আলো কার্যালয়ে এবং পরে ডেইলি স্টার ভবনে হামলা চালিয়ে ভাঙচুর-অগ্নিসংযোগ করে। পরে ধানমন্ডিতে ছায়ানট ভবনেও হামলা হয়। সেখানেও ভাঙচুর-লুটপাট চালিয়ে আগুন দেওয়া হয়। পরদিন ১৯ ডিসেম্বর উদীচীর কার্যালয়ে আগুন দেওয়া হয়।",
    "scraped_at": "2025-12-24T23:29:30"
  },
  {
    "url": "https://www.jugantor.com/national-others/1043827",
    "title": "যাত্রা শুরু করল ভোটের গাড়ি ‘সুপার ক‍্যারাভান’",
    "publication_date": "2025-12-22T17:57:52+06:00",
    "keywords": "নির্বাচন,ত্রয়োদশ সংসদ নির্বাচন",
    "body": "ত্রয়োদশ সংসদ নির্বাচন ও জুলাই জাতীয় সনদের বিষয়ে গণভোটের বিষয়ে সারাদেশে প্রচারণার লক্ষ্যে যাত্রা শুরু করেছে দশটি ভোটের গাড়ি— সুপার ক্যারাভান।\nসোমবার (২২ ডিসেম্বর) জাতীয় সংসদ ভবনের দক্ষিণ প্লাজায় আনুষ্ঠানিক উদ্বোধনের মধ্য দিয়ে যাত্রা শুরু করেছে সুপার ক‍্যারাভান।\nঅনুষ্ঠানস্থলে উপস্থিত থেকে ফিতা কেটে ভোটের গাড়ির উদ্বোধন করেন তথ‍্য ও সম্প্রচার উপদেষ্টা সৈয়দা রিজওয়ানা হাসান, সংস্কৃতি উপদেষ্টা মোস্তফা সরয়ার ফারুকী, নির্বাচন কমিশন সচিবালয়ের সিনিয়র সচিব আখতার আহমেদ এবং প্রধান উপদেষ্টার প্রেস সচিব শফিকুল আলম।\nএছাড়াও উদ্বোধনী অনুষ্ঠানে ভিডিও বার্তায় বক্তব্য রাখেন প্রধান উপদেষ্টা প্রফেসর মুহাম্মদ ইউনূস।",
    "scraped_at": "2025-12-24T23:29:31"
  },
  {
    "url": "https://www.jugantor.com/international/1043826",
    "title": "সীমান্তে সতর্ক ইরান, সেনাপ্রধানের হুঁশিয়ারি",
    "publication_date": "2025-12-22T17:53:38+06:00",
    "keywords": "ইরানের খবর,ইরান",
    "body": "ইরানের সামরিক বাহিনী যে কোনো শত্রুতামূলক তৎপরতার বিরুদ্ধে দৃঢ় ও সিদ্ধান্তমূলক জবাব দিতে সম্পূর্ণ প্রস্তুত আছে বলে মন্তব্য করেছেন দেশটির সেনাপ্রধান মেজর জেনারেল আমির হাতামি।\nপশ্চিম ইরানের সীমান্তবর্তী এলাকায় সেনা ইউনিট পরিদর্শনকালে তিনি এ কথা বলেন। পরিদর্শনের সময় হাতামি সেনাদের প্রস্তুতি, অপারেশনাল সক্ষমতা ও যুদ্ধসজ্জা পর্যালোচনা করেন।\nমেজর জেনারেল আমির জানান, সীমান্তে মোতায়েন করা বাহিনীর মনোবল খুবই উচ্চ। ইসরাইলি শাসনের চাপিয়ে দেওয়া ১২ দিনের যুদ্ধের অভিজ্ঞতার আলোকে অস্ত্র, সরঞ্জাম ও লজিস্টিক সক্ষমতা উল্লেখযোগ্যভাবে উন্নত করা হয়েছে।\nসেনাপ্রধান বলেন, ইরানের সশস্ত্র বাহিনী সমমুখী ও অসমমুখী উভয় ধরনের যুদ্ধের জন্য প্রস্তুতি জোরদার করছে। শত্রুপক্ষের প্রতিটি নড়াচড়া নিবিড়ভাবে পর্যবেক্ষণ করা হচ্ছে। কোনো ধরনের অপচেষ্টার জবাব কঠোরভাবে দেব।’",
    "scraped_at": "2025-12-24T23:29:32"
  },
  {
    "url": "https://www.jugantor.com/international/1043825",
    "title": "এশিয়ার সবচেয়ে বড় স্বর্ণের খনি মিলল চীনে",
    "publication_date": "2025-12-22T17:53:23+06:00",
    "keywords": "চীন,স্বর্ণ",
    "body": "চীনে সন্ধান মিলল বিপুল স্বর্ণভান্ডারের। দেশটির সমুদ্রের তলায় উল্লেখযোগ্য পরিমাণে স্বর্ণ সন্ধান পাওয়া গিয়েছে বলে দাবি উঠেছে। ফলে স্বাভাবিক ভাবেই আলোচনার কেন্দ্রবিন্দুতে পরিণত হয়েছে চীন।\nদেশটির শানডং প্রদেশের ইয়ানতাই শহরের লাইঝৌ উপকূলের কাছে এ স্বর্ণভাণ্ডার আবিষ্কৃত হয়েছে। কর্তৃপক্ষের দাবি, এটি এশিয়ার সবচেয়ে বড় সমুদ্রতলের স্বর্ণভাণ্ডার হতে পারে। খবর সাউথ চায়না মর্নিং পোস্টের।\nপ্রতিবেদনে বলা হয়েছে, লাইঝৌ অঞ্চলে মোট স্বর্ণের মজুত বেড়ে দাঁড়িয়েছে ৩,৯০০ টনের বেশি, যা চীনের মোট স্বর্ণ মজুতের প্রায় ২৬ শতাংশ। ইয়ানতাই সিটি সরকার এক সম্মেলনে এ তথ্য প্রকাশ করেছে। তবে সমুদ্রতলে আবিষ্কৃত নতুন স্বর্ণভাণ্ডারটির সুনির্দিষ্ট আকার জানানো হয়নি।\nএই তথ্য অনুযায়ী, লাইঝৌ এখন চীনের মধ্যে স্বর্ণের মজুত ও উৎপাদন দুই ক্ষেত্রেই শীর্ষস্থানে রয়েছে।\nগত মাসে উত্তর-পূর্বাঞ্চলীয় লিয়াওনিং প্রদেশে ১,৪৪৪.৪৯ টন মজুতের একটি ‘সুপার-লার্জ’ স্বর্ণভাণ্ডার আবিষ্কারের ঘোষণা দেয় দেশটি।\nপ্রাকৃতিক সম্পদ মন্ত্রণালয়ের মতে, ১৯৪৯ সালে গণপ্রজাতন্ত্রী চীন প্রতিষ্ঠার পর এটিই সবচেয়ে বড় একক স্বর্ণভাণ্ডার।\nনভেম্বরে, শিনজিয়াং উইঘুর স্বায়ত্তশাসিত অঞ্চলের পশ্চিম সীমান্তের কাছে কুনলুন পর্বতমালায় এক হাজার টনের বেশি সম্ভাব্য মজুতসম্পন্ন আরেকটি স্বর্ণভাণ্ডারের সন্ধান পাওয়া যায়।\n২০২৩ সালের নভেম্বরে শানডং প্রদেশ জানায়, তারা চীনের মোট স্বর্ণ মজুতের প্রায় এক-চতুর্থাংশ শনাক্ত করেছে। এর মধ্যে জিয়াওদং উপদ্বীপে অবস্থিত ৩,৫০০ টনের বেশি স্বর্ণ রয়েছে, যা বিশ্বের তৃতীয় বৃহত্তম স্বর্ণখনি বেল্ট হিসেবে পরিচিত।",
    "scraped_at": "2025-12-24T23:29:33"
  },
  {
    "url": "https://www.jugantor.com/job-seek/1043824",
    "title": "আদ-দ্বীন ফাউন্ডেশনে চাকরির সুযোগ",
    "publication_date": "2025-12-22T17:50:18+06:00",
    "keywords": "বেসরকারি চাকরি",
    "body": "আদ-দ্বীন ফাউন্ডেশন নিয়োগ বিজ্ঞপ্তি প্রকাশ করেছে। প্রতিষ্ঠানটির অ্যাকাউন্টস বিভাগ ম্যানেজার পদে জনবল নিয়োগের জন্য এ বিজ্ঞপ্তি দিয়েছে।\n২১ ডিসেম্বর থেকেই আবেদন নেওয়া শুরু হয়েছে। আবেদন করা যাবে আগামী ০৫ জানুয়ারি পর্যন্ত। আগ্রহী প্রার্থীরা অনলাইনে আবেদন করতে পারবেন। নির্বাচিত প্রার্থীরা মাসিক বেতন ছাড়াও প্রতিষ্ঠানের নীতিমালা অনুযায়ী আরো বিভিন্ন সুযোগ-সুবিধা পাবেন।\nএক নজরে আদ-দ্বীন ফাউন্ডেশনে নিয়োগ বিজ্ঞপ্তি ২০২৬\nপ্রতিষ্ঠানের নাম\nআদ-দ্বীন ফাউন্ডেশন\nচাকরির ধরন\nবেসরকারি চাকরি\nপ্রকাশের তারিখ\n২১ ডিসেম্বর ২০২৫\nপদ\n১টি\nলোকবল\nনির্ধারিত নয়\nআবেদন করার মাধ্যম\nঅনলাইন\nআবেদন শুরুর তারিখ\n২১ ডিসেম্বর ২০২৫\nআবেদনের শেষ তারিখ\n০৫ জানুয়ারি ২০২৬\nঅফিশিয়াল ওয়েবসাইট\nhttps://ad-din.org\nআবেদন করার লিংক\nঅফিশিয়াল নোটিশের নিচে\nপ্রতিষ্ঠানের নাম: আদ-দ্বীন ফাউন্ডেশন\nপদের নাম: ম্যানেজার\nবিভাগ: অ্যাকাউন্টস\nপদসংখ্যা: নির্ধারিত নয়\nশিক্ষাগত যোগ্যতা: অ্যাকাউন্টিংয়ে এমবিএ\nঅন্যান্য যোগ্যতা: হাসপাতাল, ডায়াগনস্টিক সেন্টারে কাজের দক্ষতা\nঅভিজ্ঞতা: কমপক্ষে ১০ বছর\nচাকরির ধরন: ফুলটাইম\nকর্মক্ষেত্র: অফিসে\nপ্রার্থীর ধরন: নারী-পুরুষ (উভয়)\nবয়সসীমা: উল্লেখ নেই\nকর্মস্থল: ঢাকা (মগবাজার)\nবেতন: আলোচনা সাপেক্ষে আকর্ষণীয় বেতন\nঅন্যান্য সুবিধা: বছরে ২টি উৎসব বোনাস, প্রভিডেন্ট ফান্ড, গ্র্যাচুইটি, ভ্রমণ ভাতা, মোবাইল বিল, দদুপুরের খাবার সুবিধা।\nআবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতে এখানেক্লিক করুন।\nআবেদনের শেষ সময়: ০৫ জানুয়ারি ২০২৬",
    "scraped_at": "2025-12-24T23:29:34"
  },
  {
    "url": "https://www.jugantor.com/entertainment-others/1043823",
    "title": "অভিনেত্রী মৌবনীকে বিয়ের শুভেচ্ছাবার্তা জানালেন নরেন্দ্র মোদি",
    "publication_date": "2025-12-22T17:50:02+06:00",
    "keywords": "নরেন্দ্র মোদি",
    "body": "জাদু সম্রাট পিসি সরকারের মেজ মেয়ে অভিনেত্রী মৌবনী সরকারের গত মাসে ধুমধাম করে বিয়ে সম্পন্ন হয়েছে। চন্দননগরের ছেলে সৌম্যর সঙ্গে সাতপাকে বাঁধা পড়েন তিনি। বিয়ের পর আপাতত চুটিয়ে সংসার করছেন মৌবনী।\nএর মধ্যে এ নবদম্পতি ঘুরতে গিয়েছিলেন দার্জিলিংয়ে। যদিও ইতোমধ্যে চন্দননগরের অলিগলি ঘোরা হয়ে গেছে নববধূর। আগামী দিনে প্যারিস যাওয়ার ইচ্ছা প্রকাশ করেছেন জাদুকরকন্যা। অদূর ভবিষ্যতে হানিমুনে সেখানেই যাবেন তারা। তবে তার আগে উত্তরবঙ্গে মিনি হানিমুন সেরে এসেছেন এ তারকা দম্পতি।\nএদিকে মৌবনী সরকারের বিয়ের অনুষ্ঠানে উপস্থিত ছিলেন একাধিক নামিদামি তারকা। সেই অনুষ্ঠানে আমন্ত্রিত অতিথিদের মধ্যে ছিলেন প্রধানমন্ত্রী নরেন্দ্র মোদিও। কিন্তু সময় স্বল্পতার কারণে তিনি উপস্থিত থাকতে পারেননি। তবে তিনি উপস্থিত না থাকলেও নবদম্পতিকে ভালোবাসা জানিয়ে একটি বিশেষ বার্তা দিয়েছেন, যা সামাজিক মাধ্যমে নিজের ফেসবুক ওয়ালে পোস্ট করেছেন অভিনেত্রী।\nমৌবনী যে ছবিটি পোস্ট করেছেন, সেখানে দেখা যাচ্ছে, প্রধানমন্ত্রী নরেন্দ্র মোদি লিখেছেন— ‘মৌবনী এবং সৌম্য একসঙ্গে পথচলা শুরু করেছে। এই পথ যেন আরও সুন্দর হয়ে উঠুক এ কামনাই করি।'\nনরেন্দ্র মোদি আরও লিখেছেন— একে অপরের প্রতি ভালোবাসা এবং শ্রদ্ধায় জীবনকে এগিয়ে নিয়ে চলুক ওরা। সারাজীবন একসঙ্গে কাটাক, আগামী প্রজন্মকে নিয়ে ভালো থাকুক। ভালোবাসা ও শুভেচ্ছা। অনেক ধন্যবাদ আমাকে নিমন্ত্রণ জানানোর জন্য।\nসামাজিক মাধ্যমে অভিনেত্রীর পোস্ট করা ছবিটি দেখে বেশ স্পষ্ট হয়ে যায় প্রধানমন্ত্রী আমন্ত্রিত ছিলেন তার বিয়েতে। কিন্তু কোনো কারণে তিনি আসতে পারেননি। প্রধানমন্ত্রীর তরফ থেকে এমন বার্তা পেয়ে আনন্দে আত্মহারা মৌবনী, সেটি সবার সঙ্গে শেয়ার করে ক্যাপশনে অভিনেত্রী লিখেছেন— এর থেকে আর খুশি কিছুতেই হওয়া যায় না। আমার এবং সৌম্যর বিয়ে উপলক্ষে প্রধানমন্ত্রী নরেন্দ্র মোদির ভালোবাসাসহ এই বার্তা পেয়ে ভীষণ খুশি। অনেক অনেক ধন্যবাদ আমাদের আশীর্বাদ করার জন্য। আমাদের তরফ থেকে আপনাকে প্রণাম জানাই।",
    "scraped_at": "2025-12-24T23:29:35"
  },
  {
    "url": "https://www.jugantor.com/job-seek/1043822",
    "title": "আস-সুন্নাহ ফাউন্ডেশনে চাকরি",
    "publication_date": "2025-12-22T17:44:56+06:00",
    "keywords": "বেসরকারি চাকরি",
    "body": "আস-সুন্নাহ ফাউন্ডেশন নিয়োগ বিজ্ঞপ্তি প্রকাশ করেছে। মানবকল্যাণে নিবেদিত সেবামূলক প্রতিষ্ঠানটি মিডিয়া ডিরেক্টর পদে নিয়োগের জন্য এ বিজ্ঞপ্তি দিয়েছে। আবেদন করা যাবে আগামী ২৫ ডিসেম্বর পর্যন্ত। নির্বাচিত প্রার্থীরা মাসিক বেতন ছাড়াও প্রতিষ্ঠানটির নীতিমালা অনুযায়ী আরো বিভিন্ন সুযোগ-সুবিধা পাবেন।\nএক নজরে আস-সুন্নাহ ফাউন্ডেশনে নিয়োগ বিজ্ঞপ্তি ২০২৫\nপ্রতিষ্ঠানের নাম\nআস-সুন্নাহ ফাউন্ডেশন\nচাকরির ধরন\nবেসরকারি চাকরি\nপ্রকাশের তারিখ\n১৭ ডিসেম্বর ২০২৫\nপদ\n১টি\nলোকবল\n১ জন\nআবেদন করার মাধ্যম\nঅনলাইন\nআবেদন শুরুর তারিখ\n১৭ ডিসেম্বর ২০২৫\nআবেদনের শেষ তারিখ\n২৫ ডিসেম্বর ২০২৫\nঅফিশিয়াল ওয়েবসাইট\nhttps://assunnahfoundation.org\nআবেদন করার লিংক\nঅফিশিয়াল নোটিশের নিচে\nপ্রতিষ্ঠানের নাম: আস-সুন্নাহ ফাউন্ডেশন\nপদের নাম: মিডিয়া ডিরেক্টর\nপদসংখ্যা: ০১টি\nটিভি প্রোগ্রামিং বা প্রফেশনাল স্টুডিও প্রোডাকশনে কমপক্ষে ৩–৫ বছরের বাস্তব অভিজ্ঞতা।\nস্টুডিও অপারেশন, এডিটিং ওয়ার্কফ্লো এবং Wirecast/OBS সম্পর্কে ধারণা।\nDATA Video Switcher সম্পর্কে সঠিক জ্ঞান এবং পরিচালনার অভিজ্ঞতা।\nস্ক্রিপটিং, স্টোরি টেলিং এবং ক্রিয়েটিভ টিম পরিচালনার সক্ষমতা।\nজার্নালিজম, মাস কমিউনিকেশন বা সংশ্লিষ্ট বিষয়ে স্নাতক ডিগ্রি (অগ্রাধীকার)।\nপ্রধান দায়িত্বসমূহ\nপ্রি-প্রোডাকশন থেকে পোস্ট-প্রোডাকশন।\nইনডোর-আউটডোর প্রোগ্রামের পূর্ণাঙ্গ পরিকল্পনা ও বাস্তবায়ন।\nপডকাস্ট সেট ডিজাইন, গেস্ট ম্যানেজমেন্ট এবং মাসিক কন্টেন্ট ক্যালেন্ডার তৈরি।\nসকল স্টুডিও রেকর্ডিং, পডকাস্ট, লাইভ ও ফিল্ড প্রোডাকশনের সার্বিক তত্ত্বাবধান।\nটেকনিক্যাল টিম, এডিটর, অডিও–ভিডিও মান এবং প্রপার লাইটিং সেটআপ নিশ্চিত করা।\nমিডিয়া টিমের KPI নির্ধারণ, ডেডলাইন ম্যানেজমেন্ট এবং টিম লিডিং।\nচাকরির ধরন: ফুলটাইম\nকর্মক্ষেত্র: অফিসে\nপ্রার্থীর ধরন: শুধু পুরুষ\nবয়সসীমা: উল্লেখ নেই\nকর্মঘণ্টা: ৯ ঘণ্টা\nকর্মস্থল: আফতাবনগর, ঢাকা\nসুবিধা সমূহ\nমাসিক বেতন: ৫০ থেকে ৭০ হাজার টাকা। (আলোচনা সাপেক্ষে)\nদক্ষতার ভিত্তিতে বার্ষিক বেতন পর্যালোচনা\nবছরে ২টি ঈদ বোনাস\nপ্রভিডেন্ট ফান্ড\nনিয়মিত মূল্যায়ন ও প্রমোশন ব্যবস্থা\nআবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতে এখানেক্লিক করুন।\nআবেদনের শেষ সময়: ২৫ ডিসেম্বর ২০২৫",
    "scraped_at": "2025-12-24T23:29:36"
  },
  {
    "url": "https://www.jugantor.com/job-seek/1043821",
    "title": "সিটিজেনস ব্যাংকে নিয়োগ",
    "publication_date": "2025-12-22T17:41:07+06:00",
    "keywords": "বেসরকারি চাকরি,ব্যাংক",
    "body": "স্বায়ত্তশাসিত বাণিজ্যিক ব্যাংক সিটিজেনস ব্যাংক পিএলসিতে ‘গানম্যান’ পদে জনবল নিয়োগ দেওয়া হবে। আগ্রহীরা আগামী ৫ জানুয়ারি পর্যন্ত আবেদন করতে পারবেন। প্রার্থীকে অবশ্যই এসএসসি অথবা এইচএসসি পাস হতে হবে। সংশ্লিষ্ট কাজে অভিজ্ঞতা না থাকলেও আবেদনের সুযোগ পাবেন।\nপ্রতিষ্ঠানের নাম: সিটিজেনস ব্যাংক পিএলসি\nবিভাগের নাম: আরবান ব্র্যাঞ্চ\nপদের নাম: গানম্যান\nপদসংখ্যা: নির্ধারিত নয়\nশিক্ষাগত যোগ্যতা: এসএসসি অথবা এইচএসসি\nঅভিজ্ঞতা: প্রযোজ্য নয়\nবেতন: আলোচনা সাপেক্ষে\nচাকরির ধরন: ফুল টাইম\nপ্রার্থীর ধরন: নারী-পুরুষ\nবয়স: ৪০-৫০ বছর\nকর্মস্থল: ঢাকা\nআবেদনের নিয়ম: আগ্রহীরা এখানে ক্লিক করেসিটিজেনস ব্যাংক পিএলসিআবেদন করতে পারবেন।\nআবেদনের শেষ সময়: ৫ জানুয়ারি ২০২৬ তারিখ পর্যন্ত আবেদন করতে পারবেন।",
    "scraped_at": "2025-12-24T23:29:38"
  },
  {
    "url": "https://www.jugantor.com/national/1043820",
    "title": "ভিসা আবেদনকেন্দ্র চালুর বিষয়ে যা বললেন ভারতীয় হাইকমিশনার",
    "publication_date": "2025-12-22T17:38:08+06:00",
    "keywords": "",
    "body": "ঢাকায় নিযুক্ত ভারতীয় হাইকমিশনার প্রণয় ভার্মা বলেছেন, পরিস্থিতি উন্নতির সঙ্গে সঙ্গে বাংলাদেশে থাকা ভারতীয় সব ভিসাকেন্দ্র (আইভ্যাক) সম্পূর্ণভাবে চালুর বিষয়ে সিদ্ধান্ত নেওয়া হবে।\nসোমবার (২২ ডিসেম্বর) ঢাকার যমুনা ফিউচার পার্কে আইভ্যাক পরিদর্শনে এসে এ কথা বলেন তিনি।\nহাইকমিশন জানায়, গত সপ্তাহে নিরাপত্তাজনিত কারণে ঢাকার ভারতীয় ভিসা সেন্টার একদিনের জন্য বন্ধ রাখা হলেও পরিস্থিতি কিছুটা স্বাভাবিক হলে তা পুনরায় চালু করা হয়। বন্ধের দিনে যাদের অ্যাপয়েন্টমেন্ট ছিল, তাদের অগ্রাধিকার ভিত্তিতে বিকল্প তারিখে ভিসা আবেদন করার সুযোগ দেওয়া হয়।\nহাইকমিশন আরও জানায়, চলমান নিরাপত্তা পরিস্থিতির মধ্যেও মানবিক বিবেচনায় চিকিৎসাসহ জরুরি ভিসাসেবা চালু রাখতে সচেষ্ট রয়েছে ভারতীয় হাইকমিশন। এ কারণে ঢাকা ছাড়াও খুলনা, সিলেট ও রাজশাহীর আইভ্যাক কেন্দ্রগুলোতে ভিসা কার্যক্রম অব্যাহত রয়েছে। তবে চট্টগ্রামের আইভ্যাক সাময়িকভাবে বন্ধ রয়েছে। ১৮-১৯ ডিসেম্বর রাতে চট্টগ্রামে সহকারী হাইকমিশনারের প্রবেশপথে হামলা ও পাথর নিক্ষেপের ঘটনায় নিরাপত্তার গুরুতর উদ্বেগ তৈরি হওয়ায় এই সিদ্ধান্ত নেওয়া হয়।\nপরিদর্শনকালে আইভ্যাক কর্মকর্তারা হাইকমিশনারকে জানান, বিপুল পরিমাণ জাল নথি জমা পড়ছে এবং দালাল ও মধ্যস্বত্বভোগীরা সার্ভারে হ্যাকের চেষ্টা করে কৃত্রিম চাপ সৃষ্টি করছেন, যার কারণে প্রকৃত আবেদনকারীরা বৈধ অ্যাপয়েন্টমেন্ট থেকে বঞ্চিত হচ্ছেন।\nহাইকমিশনার প্রণয় ভার্মা এই সমস্যাগুলো সংশ্লিষ্ট বাংলাদেশি কর্তৃপক্ষের কাছে তুলে ধরার আশ্বাস দেন এবং আবেদনকারীদের বৈধ প্রক্রিয়া অনুসরণ করতে ও দালালদের এড়িয়ে চলার পরামর্শ দেন।\nহাইকমিশনের পক্ষ থেকে জানানো হয়েছে, নিরাপত্তা পরিস্থিতি নিবিড়ভাবে পর্যবেক্ষণ করা হচ্ছে এবং পরিস্থিতি উন্নতির সঙ্গে সঙ্গে সব ভিসাকেন্দ্র পূর্ণভাবে চালুর বিষয়ে সিদ্ধান্ত নেওয়া হবে।",
    "scraped_at": "2025-12-24T23:29:39"
  },
  {
    "url": "https://www.jugantor.com/job-seek/1043819",
    "title": "মধুমতি ব্যাংকে চাকরির সুযোগ",
    "publication_date": "2025-12-22T17:37:23+06:00",
    "keywords": "বেসরকারি চাকরি,ব্যাংক",
    "body": "মধুমতি ব্যাংক পিএলসিতে ‘রিটেইল বিজনেস অ্যাসোসিয়েট (এবিএ-এসবিএ)’ পদে জনবল নিয়োগ দেওয়া হবে। আগ্রহীরা আগামী ২০ জানুয়ারি পর্যন্ত আবেদন করতে পারবেন। প্রার্থীকে অবশ্যই স্নাতক অথবা সমমান ডিগ্রিধারী হতে হবে।\nপ্রতিষ্ঠানের নাম: মধুমতি ব্যাংক পিএলসি\nপদের নাম: রিটেইল বিজনেস অ্যাসোসিয়েট (এবিএ-এসবিএ)\nপদসংখ্যা: নির্ধারিত নয়\nশিক্ষাগত যোগ্যতা: স্নাতক অথবা সমমান\nঅভিজ্ঞতা: ৬ মাস - ২ বছর\nবেতন: আলোচনা সাপেক্ষে\nচাকরির ধরন: চুক্তিভিত্তিক\nপ্রার্থীর ধরন: নারী-পুরুষ\nবয়স: নির্ধারিত নয়\nকর্মস্থল: যে কোনো স্থান\nআবেদনের নিয়ম: আগ্রহীরা এখানে ক্লিক করেমধুমতি ব্যাংক পিএলসিআবেদন করতে পারবেন।\nআবেদনের শেষ সময়: ২০ জানুয়ারি ২০২৬ তারিখ পর্যন্ত আবেদন করতে পারবেন।",
    "scraped_at": "2025-12-24T23:29:40"
  },
  {
    "url": "https://www.jugantor.com/politics-others/1043818",
    "title": "নিজের দল বিলুপ্ত করে বিএনপিতে যোগ দিলেন এহসানুল হুদা",
    "publication_date": "2025-12-22T17:35:22+06:00",
    "keywords": "বিএনপি",
    "body": "এবার নিজের দল বিলুপ্ত করে নেতাকর্মীদের নিয়ে বিএনপিতে যোগ দিয়েছেন বাংলাদেশ জাতীয় দলের চেয়ারম্যান সৈয়দ এহসানুল হুদা।\nমঙ্গলবার বিকালে গুলশানে বিএনপি চেয়ারপারসনের কার্যালয়ে এই যোগদান অনুষ্ঠান হয়। বিএনপি মহাসচিব মির্জা ফখরুল ইসলাম আলমগীরের হাতে ফুল দিয়ে তিনি দলটিতে যোগ দেন।\nআসন্ন ত্রয়োদশ সংসদ নির্বাচনে কিশোরগঞ্জ-৫ আসনে ধানের শীষ প্রতীক নিয়ে নির্বাচনে অংশ নেবেন সৈয়দ এহসানুল হুদা।\nনবাগতদের অভিনন্দন জানিয়ে বিএনপি মহাসচিব বলেন, ‘বাংলাদেশ জাতীয় দলের চেয়ারম্যান সৈয়দ এহসানুল হুদাসহ তার নেতাকর্মীদের নিয়ে আজকে বিএনপির সঙ্গে যুক্ত হলেন। আমাদের ভারপ্রাপ্ত চেয়ারম্যান তারেক রহমান সাহেবের বলিষ্ঠ নেতৃত্বের প্রতি আস্থা প্রকাশ করে এবং একই সঙ্গে দলের প্রতিষ্ঠাতা জিয়াউর রহমানের ১৯ দফা কর্মসূচি এবং চেয়ারপারসন দেশনেত্রী বেগম খালেদা জিয়ার প্রতি আস্থা রেখে তারা বিএনপিতে আনুষ্ঠানিকভাবে যোগ দিলেন। আমরা আশা করছি, তাদের এই যোগদান বিএনপিকে আরও শক্তিশালী করবে।’\nবিএনপিতে যোগ দিয়ে সৈয়দ এহসানুল হুদা বলেন, ‘বিএনপি জাতীয়তাবাদী আদর্শে বিশ্বাসী দল। আমরা এই মুহূর্তে দেশের এই ক্রান্তিকালে গণতন্ত্রের পথে আমরা বিএনপিতে যোগ দিলাম।’\n‘আজকে নির্বাচন বানচালের বিভিন্ন ষড়যন্ত্র হচ্ছে। সেই মুহূর্তে শহীদ রাষ্ট্রপতি জিয়াউর রহমান, দেশনেত্রী বেগম খালেদা জিয়া ও ভারপ্রাপ্ত চেয়ারম্যান তারেক রহমানের হাতকে শক্তিশালী করার লক্ষ্যে আমি আজকে আমার দল বিলুপ্ত করে বিএনপিতে যোগদান করেছি। আশা করছি, অতীতে যেভাবে রাজপথে সংগ্রাম করেছি, একটি সুন্দর বাংলাদেশ ৩১ দফার আলোকে বিনির্মাণের যে স্বপ্ন দেখছি, সেই স্বপ্ন বাস্তবায়নে কিঞ্চিৎ ভূমিকা রাখতে পারব।’\nঅনুষ্ঠানে বিএনপির স্থায়ী কমিটির সদস্য নজরুল ইসলাম খান উপস্থিত ছিলেন।",
    "scraped_at": "2025-12-24T23:29:41"
  },
  {
    "url": "https://www.jugantor.com/job-seek/1043817",
    "title": "ব্র্যাক ব্যাংকে চাকরির সুযোগ",
    "publication_date": "2025-12-22T17:32:55+06:00",
    "keywords": "বেসরকারি চাকরি",
    "body": "ব্র্যাক ব্যাংক পিএলসিতে ‘ম্যানেজার/অ্যাসোসিয়েট ম্যানেজার’ পদে জনবল নিয়োগ দেওয়া হবে। আগ্রহীরা আগামী ২৭ ডিসেম্বর পর্যন্ত আবেদন করতে পারবেন। প্রার্থীকে অবশ্যই স্নাতক অথবা স্নাতকোত্তর ডিগ্রিধারী হতে হবে। ঢাকায় কাজ করার মানসিকতা থাকতে হবে।\nপ্রতিষ্ঠানের নাম: ব্র্যাক ব্যাংক পিএলসি\nবিভাগের নাম: ডাটা ইঞ্জিনিয়ার\nপদের নাম: ম্যানেজার/অ্যাসোসিয়েট ম্যানেজার\nপদসংখ্যা: নির্ধারিত নয়\nশিক্ষাগত যোগ্যতা: স্নাতক অথবা স্নাতকোত্তর\nঅভিজ্ঞতা: ৪ - ৮ বছর\nবেতন: আলোচনা সাপেক্ষে\nচাকরির ধরন: ফুল টাইম\nপ্রার্থীর ধরন: নারী-পুরুষ\nবয়স: নির্ধারিত নয়\nকর্মস্থল: ঢাকা\nআবেদনের নিয়ম: আগ্রহীরা এখানে ক্লিক করেব্র্যাক ব্যাংক পিএলসিআবেদন করতে পারবেন।\nআবেদনের শেষ সময়: ২৭ জানুয়ারি ২০২৬ তারিখ পর্যন্ত আবেদন করতে পারবেন।",
    "scraped_at": "2025-12-24T23:29:42"
  },
  {
    "url": "https://www.jugantor.com/science/1043816",
    "title": "বালুকণার চেয়েও ছোট যে রোবট",
    "publication_date": "2025-12-22T17:30:41+06:00",
    "keywords": "",
    "body": "যুক্তরাষ্ট্রের পেনসিলভানিয়া বিশ্ববিদ্যালয় ও মিশিগান বিশ্ববিদ্যালয়ের বিজ্ঞানীরা বিশ্বের সবচেয়ে ছোট রোবট তৈরি করেছেন। এই রোবটটি নিজের মতো চিন্তা ও নড়াচড়া করতে সক্ষম এবং এটি সম্পূর্ণ প্রোগ্রামযোগ্য। আকারে এটি প্রায় অণুজীবের সমান হলেও, এটি যেকোনো পরিস্থিতির পরিবর্তনের সঙ্গে সাড়া দিতে পারে।\nপেনসিলভানিয়া বিশ্ববিদ্যালয়ের সহকারী অধ্যাপক মার্ক মিসকিন জানান, ‘আমরা রোবটটিকে আগের থেকে ১০ হাজার গুণ ছোট করতে সক্ষম হয়েছি। এটি প্রোগ্রামযোগ্য রোবটের জন্য একটি নতুন যুগের সূচনা করেছে। এই রোবটটি মাছের ঝাঁকের মতো একত্রিত হয়ে কাজ করতে পারে। এর চলাচলে কোনো যান্ত্রিক অংশ নেই, ফলে এটি অত্যন্ত টেকসই। এছাড়া এই রোবটটি মাইক্রো পিপেট দিয়ে সহজেই স্থানান্তরিত করা যায় এবং এটি মাসের পর মাস পানি দিয়ে সাঁতার কাটতে পারে।’\nআরও পড়ুনআরও পড়ুনশীতকালে ফোনের ব্যাটারি দ্রুত শেষ হয় কেন?\nপানির ঘনত্ব বেশি হওয়ায়, মাইক্রো রোবটের জন্য সেখানে চলাচল করা বেশ কঠিন, প্রায় আলকাতরার মতো। তবে, রোবটটি চারপাশে একটি বৈদ্যুতিক ক্ষেত্র তৈরি করে, যা তরলের আয়নাকে ধাক্কা দেয় এবং সেই আয়ন পানির অণুগুলিকে সরিয়ে দিয়ে রোবটটিকে সামনে এগিয়ে নিয়ে যায়। মিশিগান বিশ্ববিদ্যালয়ের অধ্যাপক ডেভিড ব্লাউয়ের দল এই রোবটের 'মস্তিষ্ক' তৈরি করেছে, যা মাত্র ৭৫ ন্যানোওয়াট বিদ্যুৎ ব্যবহার করে। এটি একটি স্মার্ট ওয়াচের চেয়ে ১ লাখ গুণ কম শক্তি ব্যবহার করে। শক্তি সংগ্রহের জন্য রোবটটির বেশিরভাগ অংশে সোলার প্যানেল রয়েছে।\nআকারে ছোট হওয়ায়, বিজ্ঞানীরা প্রচলিত কমান্ডগুলো সংকুচিত করে নতুন ধরনের নির্দেশনায় রূপান্তরিত করেছেন। তারা আশা করছেন, ভবিষ্যতে এই ধরনের রোবট দিয়ে মানুষের শরীরের ভেতরে কোষের চিকিৎসা এবং অন্যান্য সূক্ষ্ম যন্ত্রাংশ তৈরি করা সম্ভব হবে।\nসূত্র:এনডিটিভি",
    "scraped_at": "2025-12-24T23:29:43"
  },
  {
    "url": "https://www.jugantor.com/sports/1043815",
    "title": "বিশ্বকাপে বাংলাদেশ ভালো করবে, আশাবাদী ফাহিম",
    "publication_date": "2025-12-22T17:28:56+06:00",
    "keywords": "টি-টোয়েন্টি বিশ্বকাপ ২০২৬",
    "body": "আগামী বছরের ফেব্রুয়ারিতে ভারত ও শ্রীলংকা অনুষ্ঠিত হবে টি-টোয়েন্টি বিশ্বকাপ। টুর্নামেন্টের ‘সি’ গ্রুপে বাংলাদেশের প্রতিপক্ষ ইংল্যান্ড,  ওয়েস্ট ইন্ডিজ, নেপাল ও ইতালি।\nআসন্ন বিশ্বকাপে বাংলাদেশ যথেষ্ট ভালো করবে বলে আশাবাদী বাংলাদেশ ক্রিকেট বোর্ডের (বিসিবি) ক্রিকেট অপরাশেন্স কমিটির চেয়ারম্যান নাজমুল আবেদীন ফাহিম।\nতিনি বলেন, ‘আমার মনে হয় এটা বলা খুব কঠিন। কারণ শুধু আমরাই খেলবো না, অন্য দলগুলো খেলবে। তবে একটা বোধহয় ভালো দিক যে, খেলাটা যেখানে হচ্ছে সেই কন্ডিশনগুলো আমাদের জন্য খুব অপরিচিত না। আমরা ওখানে খেলেছি সবসময়। তা না হলেও আমরা মোটামুটি অনুমান করতে পারি কী ধরনের কন্ডিশনে খেলা হবে। সেটা আমাদের জন্য কিছুটা ইতিবাচক।’\nফাহিম আরও বলেন, ‘আশা করছি যে, প্রথম টার্গেট হবে পরবর্তী রাউন্ডে যাওয়া। সেটা আমরা পারবো, আমি খুবই আশাবাদী। এরপর ধীরে ধীরে টুর্নামেন্টে আমরা কিভাবে নিজেদের অ্যাডজাস্ট করি আমাদের মানসিকতা কেমন থাকে, এটার উপর অনেকটা নির্ভর করবে। আমাদের এখন দলে বেশ কিছু খেলোয়াড় আছে, যারা ম্যাচ জেতাতে পারে। স্কিলফুল খেলোয়াড়ের সংখ্যা এখন অনেক বেড়েছে এবং সেটা একটা আশার কথা। যদি ওরা ঠিক ফর্মে থাকে মোমেন্টামটা ধরতে পারে, শুরুটা ভালো করতে পারে আমার মনে হয় আমরা যথেষ্ট আশাবাদী হতে পারি।’\nবিশ্বকাপে গ্রুপ পর্বে বাংলাদেশের ৩ ম্যাচ কলকাতায় ও বাকি ১ ম্যাচ মুম্বাইয়ে। এই দুই ভেন্যুর উইকেট বিবেচনায় বিপিএলে কিউরেটরদের নির্দেশনে দেওয়া হবে কিনা? প্রশ্নে ফাহিম বলেন, ‘না, আমার মনে হয় যেখানেই খেলা হোক না কেন, টি-টোয়েন্টি সবখানেই বোধহয় ব্যাটিং ফ্রেন্ডলি উইকেটই হয়। আমরা বিশ্বকাপ না থাকলেও কিন্তু উদ্দেশ্য থাকতো যে, যতটা সম্ভব ব্যাটিং ফ্রেন্ডলি উইকেট করতে চাই এবং সেখানে যেন সুযোগ থাকে ১৮০ কিংবা ২০০ রান করার সুযোগ থাকে। করতে পারলো কিনা, সেটা অন্য ব্যাপার। কিন্তু উইকেটে যেন সেই সুযোগটা থাকে। সেরকমই করার চেষ্টা ডেফিনেটলি হবে।’",
    "scraped_at": "2025-12-24T23:29:45"
  },
  {
    "url": "https://www.jugantor.com/sports/1043814",
    "title": "কেইনের দ্রুততম ‘সেঞ্চুরি’, বায়ার্নের বড় জয়",
    "publication_date": "2025-12-22T17:20:09+06:00",
    "keywords": "",
    "body": "বুন্দেসলিগার ইতিহাসে দ্রুততম খেলোয়াড় হিসেবে গোলে অবদানের ‘সেঞ্চুরি’ করে নতুন রেকর্ড গড়লেন ইংলিশ স্ট্রাইকার হ্যারি কেইন।\nতার অসাধারণ পারফরম্যান্সের সুবাদে হাইডেনহাইমকে ৪-০ গোলে উড়িয়ে দিয়ে রাজকীয়ভাবে বছর শেষ করল বায়ার্ন মিউনিখ।\nএই জয়ে পয়েন্ট তালিকার শীর্ষে ৯ পয়েন্টের স্পষ্ট ব্যবধান রেখে নতুন বছর শুরু করবে বর্তমান চ্যাম্পিয়ন বায়ার্ন মিউনিখ।\nপ্রতিপক্ষের মাঠে ম্যাচের ১৫তম মিনিটে বায়ার্নকে এগিয়ে দেন ক্রোয়েশিয়ান ডিফেন্ডার ইসিপ স্তানিসিচ। ৩২তম মিনিটে ব্যবধান দ্বিগুণ করেন মাইকেল ওলিসে। ম্যাচের শেষলগ্নে ৮৬তম মিনিটে লুইস দিয়াস স্কোরশিটে নাম তোলার পর যোগ করা সময়ে (৯০+২) কেইনের সেই কাঙ্ক্ষিত গোল।\nআর এই গোলেই ইতিহাস গড়েন কেইন। বুন্দেসলিগায় এটি তার ৮১তম গোল। এর সঙ্গে সতীর্থদের দিয়ে করিয়েছেন আরও ১৯টি গোল। অর্থাৎ গোল ও অ্যাসিস্ট মিলিয়ে মাত্র ৭৮ ম্যাচেই ১০০ গোলে অবদান রাখলেন এই ইংলিশ ফরোয়ার্ড।\nএর আগে এই রেকর্ডটি ছিল বায়ার্ন কিংবদন্তি আরিয়েন রোবেনের দখলে। ডাচ উইঙ্গারের এই মাইলফলক স্পর্শ করতে লেগেছিল ১১৯ ম্যাচ। রোবেনের সেই রেকর্ড গুঁড়িয়ে দিলেন কেইন।\nরেকর্ড গড়ে আপ্লুত ৩২ বছর বয়সী কেইন বলেন, ‘অবশ্যই আমি গর্বিত। প্রতিদিনের নিবেদন, সতীর্থ ও সাপোর্ট স্টাফদের সহায়তায় এটা সম্ভব হয়েছে। আমি সাধারণত রেকর্ডের দিকে তাকাই না। তবে যখন তা ধরা দেয়, তখন ভালো লাগে। এখন দেখার বিষয়, পরের ১০০ কত দ্রুত করতে পারি।’\nকেইন এবারের লিগে মাত্র ১৫ ম্যাচেই ১৯ গোল করেছেন। সব প্রতিযোগিতা মিলিয়ে চলতি মৌসুমে ২৫ ম্যাচে তার গোলসংখ্যা এখন ৩০।",
    "scraped_at": "2025-12-24T23:29:46"
  },
  {
    "url": "https://www.jugantor.com/politics/1043813",
    "title": "গণমাধ্যমে হামলার দায় চাপানোয় ছাত্রশিবিরের প্রতিবাদ",
    "publication_date": "2025-12-22T17:15:19+06:00",
    "keywords": "রাজশাহী বিশ্ববিদ্যালয়,বাংলাদেশ ইসলামী ছাত্রশিবির,ইনকিলাব মঞ্চ",
    "body": "ইনকিলাব মঞ্চের মুখপাত্র ও জুলাই যোদ্ধা শহীদ শরিফ ওসমান হাদির শাহাদাতকে কেন্দ্র করে সংঘটিত দৈনিক প্রথম আলো ও ডেইলি স্টার কার্যালয়ে হামলার ঘটনার দায় পরিকল্পিতভাবে বাংলাদেশ ইসলামী ছাত্রশিবিরের ওপর চাপানোর অপচেষ্টা হচ্ছে জানিয়ে এর নিন্দা ও প্রতিবাদ জানিয়েছে বাংলাদেশ ইসলামী ছাত্রশিবির।\nরোববার (২১ ডিসেম্বর) এক যৌথ বিবৃতিতে সংগঠনের কেন্দ্রীয় সভাপতি জাহিদুল ইসলাম ও সেক্রেটারি জেনারেল নূরুল ইসলাম সাদ্দাম এ প্রতিবাদ জানান।\nবিবৃতিতে শিবির সভাপতি ও সেক্রেটারি বলেন, বাংলাদেশ ইসলামী ছাত্রশিবির সব সময় গণমাধ্যম ও স্বাধীন সাংবাদিকতার প্রতি শ্রদ্ধাশীল। আমরা মনে করি, গণমাধ্যমের ওপর যেকোনো ধরনের হামলা মতপ্রকাশের স্বাধীনতার ওপর সরাসরি আঘাত। এ ধরনের কর্মকাণ্ড ছাত্রশিবির কখনোই সমর্থন করে না। অত্যন্ত উদ্বেগের বিষয় হলো, একটি স্বার্থান্বেষী মহল পরিকল্পিতভাবে দৈনিক ডেইলি স্টার ও প্রথম আলো কার্যালয়ে সংঘটিত ভাঙচুর ও অগ্নিসংযোগের দায় ছাত্রশিবিরের ওপর চাপিয়ে দিয়ে প্রকৃত ঘটনা আড়াল করার অপচেষ্টা চালাচ্ছে। আমরা এই উদ্দেশ্যপ্রণোদিত অপপ্রচার, ষড়যন্ত্র ও অপরাজনীতির তীব্র নিন্দা ও প্রতিবাদ জানাই।\nতারা আরও বলেন, সম্প্রতি রাজশাহী বিশ্ববিদ্যালয় শাখা সভাপতি ও রাকসু ভিপি এবং জাহাঙ্গীরনগর বিশ্ববিদ্যালয় শাখা ছাত্রশিবিরের সেক্রেটারির ব্যক্তিগত বক্তব্যকে কেন্দ্র করে ছাত্রশিবিরের ওপর দায় চাপানোর অপচেষ্টা চালানো হয়। সংশ্লিষ্ট বক্তব্যগুলো ছিল সম্পূর্ণ তাদের ব্যক্তিগত। ইতোমধ্যে সংশ্লিষ্ট দায়িত্বশীলরা নিজ নিজ বক্তব্যের বিষয়ে ব্যাখ্যা দিয়েছেন এবং বক্তব্যের ক্ষেত্রে অনিচ্ছাকৃত ‘স্লিপ অব টাং’-এর বিষয়ে দুঃখ প্রকাশ করেছেন। এটা ছাত্রশিবিরের কোনো অফিসিয়াল বক্তব্য বা অবস্থান নয়।\nতারা বলেন, আমরা স্পষ্ট ঘোষণা করছি, গণমাধ্যমে কিংবা কোনো সাংস্কৃতিক প্রতিষ্ঠানে হামলার সঙ্গে ছাত্রশিবির দূরতম কোনো সম্পর্ক নেই। পাশাপাশি এই ধরনের হামলার ঘটনা কোনোভাবেই সমর্থনযোগ্য নয়। আশা করি অপপ্রচারের কারণে সৃষ্ট ভুল-বোঝাবুঝির অবসান হবে। আমরা সংশ্লিষ্ট ঘটনার নিরপেক্ষ, সুষ্ঠু ও গ্রহণযোগ্য তদন্ত দাবি করছি। একই সঙ্গে গণমাধ্যম ও জনমনে বিভ্রান্তি ছড়ানো থেকে বিরত থাকতে সংশ্লিষ্ট সব পক্ষের প্রতি আহ্বান জানাচ্ছি।\nজাহিদুল ইসলাম ও নূরুল ইসলাম বলেন, শহীদ ওসমান বিন হাদির শাহাদাতের মধ্য দিয়ে ফ্যাসিবাদ ও আধিপত্যবাদের বিরুদ্ধে আমাদের লড়াই অব্যাহত থাকবে। সব অবস্থায় আমাদের ধৈর্য, প্রজ্ঞা, দায়িত্বশীল আচরণ ও জাতীয় ঐক্যকে প্রাধান্য দেওয়া দরকার।",
    "scraped_at": "2025-12-24T23:29:47"
  },
  {
    "url": "https://www.jugantor.com/dhaliwood/1043812",
    "title": "শাকিবের সঙ্গে অপুর পোশাকে মিল, যা বললেন অভিনেত্রী",
    "publication_date": "2025-12-22T17:08:40+06:00",
    "keywords": "শাকিব খান,অপু বিশ্বাস",
    "body": "ঢালিউড অভিনেত্রী অপু বিশ্বাসকে এমন পোশাকে সাধারণত কখনো দেখা যায়নি। ভক্ত-অনুরাগীরা তাকে দেখে চমকে গেছেন। অফ-হোয়াইট স্যুটে অপুকে আত্মবিশ্বাসী মনে হয়েছে। ফ্লোরাল এমব্রয়ডারির সূক্ষ্ম কাজ পোশাকে এনে দিয়েছে আভিজাত্যের প্রতীক। মিনিমাল জুয়েলারি ও পরিমিত মেকআপে আধুনিক গ্ল্যামারের ছাপ তার রূপকে আরও মোহনীয় করে তুলেছে।\nসম্প্রতি একগুচ্ছ ছবি সামাজিক মাধ্যম ফেসবুকে পোস্ট করেছেন অপু বিশ্বাস। ছবির ক্যাপশনে অভিনেত্রী লিখেছেন—যে শক্তি তোমাকে টানে, নিজেই সেই শক্তি হয়ে ওঠো।\nঅপুর পোস্ট করা ছবি মুহূর্তেই নেটদুনিয়ায় ভাইরাল হয়ে পড়ে। ঘণ্টাখানেকের মধ্যে প্রায় সাত হাজারের মতো রিঅ্যাকশন জমা পড়েছে। মন্তব্য এসেছে হাজারখানেক ও শেয়ার হয়েছে ৩১ বার।\nসামাজিক মাধ্যমে নেটিজেনদের অনেকেই অপু বিশ্বাসের কস্টিউমকে কয়েক দিন আগে  শাকিব খানের ফেসবুকে পোস্ট করা একটি ছবির কস্টিউমের সঙ্গে তুলনা করেছেন। আবার কেউ কেউ দুজনের কাছাকাছি নকশার কস্টিউম নিয়ে রহস্য খুঁজছেন?\nকেউ মনে করছেন, দুজনের ছবির কোলাজ করে একই কস্টিউম বানিয়েছেন। অনেকেই সন্দেহ পোষণ করে বলছেন, ঘটনা কী— দুজনই একই ধরনের পোশাকে? কেউ কেউ বলছেন, দারুণ মানিয়েছে। ম্যাচিং ম্যাচিং।\nরহস্য প্রসঙ্গে অপু বিশ্বাস বলেন, এটা তেমন কী আর! আমার একটা ইভেন্ট ছিল। একজন ডিজাইনার অনুষ্ঠানের মুড অনুযায়ী আমার পোশাকের এই নকশা করেছেন। ভক্তরা নানান কিছু ভাবছেন। প্রিয় তারকাকে নিয়ে ভক্তদের বলা এসব কথাকে ভালোবাসা হিসেবে নিচ্ছি।\nকাছাকাছি নকশার পোশাকের বিষয়ে তেমন কিছুই কি জানতেন না বলে জানিয়েছেন অভিনেত্রী। অপু বলেন, এটা পুরোপুরি ডিজাইনারের কারসাজি। এর বেশি আর কিছুই বলতে পারব না।\nউল্লেখ্য, দীর্ঘ বিরতি শেষে আবারও শুটিংয়ে ফিরছেন অপু বিশ্বাস। নির্মাতা কামরুল হাসানের ‘দুর্বার’ নামের একটি সিনেমায় কাজ করছেন তিনি। এ সিনেমায় প্রথমবারের মতো তার বিপরীতে অভিনয় করছেন আবদুন নূর সজল।\n‘দুর্বার’ সিনেমার শুটিং অভিজ্ঞতা প্রসঙ্গে অপু বিশ্বাস বলেন, ‘দুর্বার’ একেবারে অন্য রকম সিনেমা। অভিনয়ে তার পথচলা ১৯ বছর। এ সময়ে তিনি কাজ করেছেন শতাধিক চলচ্চিত্রে। তবে এতদিনের ক্যারিয়ারে খুব কম সিনেমাতেই প্রম্পট ছাড়া অভিনয়ের সুযোগ পেয়েছেন তিনি। এবারই প্রথম প্রম্পট ছাড়া একটি সম্পূর্ণ সিনেমার শুটিং শেষ করছেন অপু বিশ্বাস।",
    "scraped_at": "2025-12-24T23:29:48"
  },
  {
    "url": "https://www.jugantor.com/international/1043811",
    "title": "মস্কোতে গাড়ি বোমা হামলায় রুশ শীর্ষ জেনারেল নিহত",
    "publication_date": "2025-12-22T17:07:06+06:00",
    "keywords": "রাশিয়া",
    "body": "রাশিয়ার রাজধানী মস্কোতে একটি গাড়ি বোমা বিস্ফোরণে দেশটির সশস্ত্র বাহিনীর একজন শীর্ষ জেনারেল নিহত হয়েছেন। রুশ তদন্ত কমিটির বরাতে বিষয়টি নিশ্চিত করেছে বার্তা সংস্থাএএফপি।\nসোমবার (২২ ডিসেম্বর) ঘটনাটি রাশিয়ার রাজধানীর দক্ষিণাঞ্চলে ঘটে। স্থানীয় বাসিন্দাদের বরাতে এএফপি জানিয়েছে, ঘটনার পর এলাকায় আতঙ্ক ছড়িয়ে পড়ে। তবে নিহত জেনারেলের পরিচয় জানা যায়নি।\n৭৪ বছর বয়সী তাতিয়ানা এএফপিকে বলেন, আমরা কখনোই এটা আশা করিনি। আমরা ভেবেছিলাম আমরা নিরাপদ। আর হঠাৎ করেই আমাদের পাশেই এমন কিছু ঘটে গেল।\n৭০ বছর বয়সী গ্রিগরি বলেছেন, জানালাগুলো কেঁপে উঠেছিল। বুঝতেই পারছিলাম এটা একটা বিস্ফোরণ। আমাদের এটাকে একটু শান্তভাবে নিতে হবে। এটা যুদ্ধেরই মূল্য।\nএএফপি জানায়, ঘটনাস্থলে থাকা তাদের সাংবাদিকরা একটি সাদা রঙের কিয়া এসইউভি গাড়িকে সম্পূর্ণ বিধ্বস্ত অবস্থায় দেখতে পান। বিস্ফোরণে গাড়িটির দরজা ও পেছনের কাঁচ উড়ে গেছে। গাড়ির কাঠামো বেঁকে গেছে এবং আগুনে পুড়ে কালচে হয়ে আছে।\nবিস্ফোরণের পরপরই নিরাপত্তা বাহিনী পুরো এলাকা ঘিরে ফেলেছে। তদন্তকারীরা ধ্বংসাবশেষ ঘেঁটে আলামত সংগ্রহ করছেন। ঘটনার কারণ ও এর সঙ্গে জড়িতদের শনাক্তে তদন্ত চলছে বলে জানিয়েছে সংশ্লিষ্ট কর্তৃপক্ষ।\nএকই দিনে, রাশিয়ার ক্রাসনোদার অঞ্চলে ইউক্রেনীয় ড্রোন কৃষ্ণ সাগরের উপকূলের একটি গ্রামে দুটি জাহাজ, দুটি স্তম্ভে হামলা চালায়। এতে ওই জাহাজ ও স্তম্ভ গুড়িয়ে গেছে। তবে কোনো হতাহতের খবর মেলেনি।",
    "scraped_at": "2025-12-24T23:29:49"
  },
  {
    "url": "https://www.jugantor.com/mobile/1043810",
    "title": "শীতকালে ফোনের ব্যাটারি দ্রুত শেষ হয় কেন?",
    "publication_date": "2025-12-22T16:59:41+06:00",
    "keywords": "আইফোন,শীত,স্মার্টফোন",
    "body": "শীতকালে ফোনের ব্যাটারি দ্রুত শেষ হওয়া একটি সাধারণ সমস্যা। অনেকেই মনে করেন, ফোনটা পুরোনো হয়ে গেছে বা ব্যাটারির সমস্যা হয়েছে, কিন্তু আসলে এটি একেবারে বৈজ্ঞানিক একটি ঘটনা। শীতের সময়ে তাপমাত্রা ১০-১৫ ডিগ্রি সেলসিয়াসে নেমে গেলে এই সমস্যা দেখা দেয়।\nবর্তমানে বেশিরভাগ স্মার্টফোনে লিথিয়াম-আয়ন ব্যাটারি ব্যবহার হয়, যা লিথিয়াম আয়নদের চলাচলের ওপর নির্ভর করে শক্তি উৎপন্ন করে। শীতকালে তাপমাত্রা কমে গেলে ব্যাটারির ভেতরের তরল ইলেকট্রোলাইট ঘন ও আঠালো হয়ে যায়, যার ফলে আয়নগুলোর চলাচল ধীর হয়ে যায় এবং ব্যাটারির রেজিস্ট্যান্স বাড়ে। এতে ব্যাটারি বেশি কাজ করে, ফলে দ্রুত চার্জ শেষ হয়ে যায়।\nগবেষকরা জানিয়েছেন, শূন্য ডিগ্রি সেলসিয়াসের নিচে তাপমাত্রায় ব্যাটারির ক্ষমতা ৭০ শতাংশ পর্যন্ত কমে যেতে পারে।\nআইফোনের জন্য অ্যাপল জানিয়েছে, ঠান্ডা পরিবেশে ফোন নিজে থেকেই বন্ধ হয়ে যেতে পারে। তাদের মতে, আইফোনের আদর্শ তাপমাত্রা ০ থেকে ৩৫ ডিগ্রি সেলসিয়াস। স্যামসাংও সতর্ক করেছে যে, শীতে ফোন বেশি বিদ্যুৎ ব্যবহার করে এবং ফোনকে গরম রাখতে পকেটে রাখা উচিত।\nপুরোনো ব্যাটারিতে এই সমস্যা আরও বেশি হয়। যেসব ফোনের ব্যাটারি ৫০০ বার বা তার বেশি চার্জ সাইকেল পার করেছে, সেগুলো শীতে দ্রুত চার্জ হারায়। কারণ পুরোনো ব্যাটারির রাসায়নিক গঠন ঠান্ডার প্রতি আরও সংবেদনশীল হয়ে পড়ে।\nআরও পড়ুনআরও পড়ুনহ্যাশট্যাগ ব্যবহারে ইনস্টাগ্রামের নতুন নিয়ম\nশীতকালে ঠান্ডা ফোনে চার্জ দেওয়ার বিষয়টি বিপজ্জনক হতে পারে। ঠান্ডা অবস্থায় লিথিয়াম আয়নগুলো ইলেক্ট্রোডে ঢুকতে পারে না, ফলে ধাতব লিথিয়াম জমে যায়, যা ব্যাটারির স্থায়ী ক্ষতি ঘটায় এবং চার্জ ধরার ক্ষমতা কমিয়ে দেয়। এমনকি এটি নিরাপত্তার ঝুঁকিও সৃষ্টি করতে পারে।\nশীতকালে ব্যাটারি বাঁচাতে কিছু কার্যকর উপায়:\nতবে মনে রাখতে হবে, এই সমস্যা সাময়িক। ফোন উষ্ণ হলে ব্যাটারি আবার স্বাভাবিকভাবে কাজ করতে শুরু করে।\nসূত্র :ইন্ডিয়া টুডে",
    "scraped_at": "2025-12-24T23:29:51"
  },
  {
    "url": "https://www.jugantor.com/politics/1043809",
    "title": "তারেক রহমান ভোটার হবেন ২৭ ডিসেম্বর",
    "publication_date": "2025-12-22T16:59:35+06:00",
    "keywords": "বিএনপি,তারেক রহমান,সালাহউদ্দিন আহমেদ",
    "body": "বিএনপির ভারপ্রাপ্ত চেয়ারম্যান তারেক রহমান দেশে ফিরে আগামী ২৭ ডিসেম্বর ভোটার হবেন বলে জানিয়েছেন দলটির স্থায়ী কমিটির সদস্য সালাহউদ্দিন আহমদ।\nসোমবার (২২ ডিসেম্বর) রাজধানীর আগারগাঁওয়ে নির্বাচন ভবনে সিইসির কার্যালয়ে বিকাল ৩টার দিকে বৈঠকে বসে সালাহউদ্দিন আহমদের নেতৃত্বাধীন বিএনপির প্রতিনিধি দল। বৈঠক শেষে তিনি এ কথা জানান।\nবৈঠকে নির্বাচন কমিশনার রহমানেল মাছউদ ও নির্বাচন কমিশনের সিনিয়র সচিব উপস্থিত ছিলেন। বিএনপির প্রতিনিধি দলের অন্য দুই সদস্য হলেন বিএনপি চেয়ারপারসনের উপদেষ্টা কাউন্সিলের সদস্য ইসমাইল জবিউল্লাহ ও নির্বাচন কমিশনের সাবেক ভারপ্রাপ্ত সচিব ড. মোহাম্মদ জকরিয়া।\nতারেক রহমান আসন্ন জাতীয় সংসদ নির্বাচনে অংশগ্রহণ করবেন। তবে তিনি এখনো ভোটার তালিকায় নিজের নাম অন্তর্ভুক্ত করেননি। তফসিল ঘোষণার পর ভোটার তালিকায় নাম অন্তর্ভুক্ত করতে হলে নির্বাচন কমিশনের অনুমোদন নিতে হবে।\nআগামী বৃহস্পতিবার (২৫ ডিসেম্বর) দেশে ফিরছেন তারেক রহমান। জানা গেছে, বিমান বাংলাদেশ এয়ারলাইন্সের বিজি ২০২০ ফ্লাইটে টিকিট বুকিং করেছেন তারেক রহমান। ফ্লাইটটি ২৪ ডিসেম্বর সন্ধ্যা সোয়া ৬টায় লন্ডনের হিথ্রো বিমানবন্দর থেকে ঢাকার উদ্দেশে রওয়ানা হওয়ার কথা রয়েছে। সব ঠিক থাকলে বোয়িং ৭৮৭-৯ মডেলের উড়োজাহাজটি ২৫ ডিসেম্বর বেলা ১২টার দিকে ঢাকার হযরত শাহজালাল আন্তর্জাতিক বিমানবন্দরে পৌঁছাবে।\nতারেক রহমানের দেশে ফেরা উপলক্ষে সংবর্ধনা অনুষ্ঠান আয়োজনে ঢাকা বিভাগীয় কমিশনারের অনুমতি পেয়েছে দলটি। দলনেতাকে সর্বোচ্চ নিরাপত্তা দিতে চলছে প্রস্তুতি। তারেক রহমানের জন্য ঠিক করা হয়েছে বাড়িও।",
    "scraped_at": "2025-12-24T23:29:52"
  },
  {
    "url": "https://www.jugantor.com/national/1043808",
    "title": "বাংলাদেশের আসন্ন নির্বাচন নিয়ে যা বলল রাশিয়া",
    "publication_date": "2025-12-22T16:49:53+06:00",
    "keywords": "ভারত,রাশিয়া,ঢাকা,ত্রয়োদশ সংসদ নির্বাচন",
    "body": "ঢাকায় নিযুক্ত রুশ রাষ্ট্রদূত আলেকজান্ডার গ্রিগোরিয়েভিচ খোজিন দুই প্রতিবেশী দেশ বাংলাদেশ ও ভারতের মধ্যে বিরাজমান উত্তেজনা কমানোর আহ্বান জানিয়েছেন।\nসোমবার ঢাকায় রাশিয়ান ফেডারেশনের দূতাবাসে আয়োজিত এক সংবাদ সম্মেলনে তিনি এ আহ্বান জানান।\nরুশ রাষ্ট্রদূত ভারত ও বাংলাদেশের মধ্যকার উত্তেজনা কমানোর ওপর গুরুত্বারোপ করে বলেন, ‘যত দ্রুত সম্ভব এই উত্তেজনা নিরসন করা প্রয়োজন।’\nপাশাপাশি তিনি স্পষ্ট করে জানান, রাশিয়া দুই দেশের দ্বিপাক্ষিক সম্পর্কের বিষয়ে কোনো হস্তক্ষেপ করবে না।\nখোজিন বলেন, প্রতিবেশী রাষ্ট্রগুলোর দ্বিপাক্ষিক সম্পর্ক পারস্পরিক আস্থা ও বিশ্বাসের ওপর ভিত্তি করে পরিচালিত হওয়া উচিত। একইসঙ্গে বর্তমান পরিস্থিতিকে আর বাড়তে না দেওয়ার বিষয়েও তিনি সতর্ক করেন।\nনির্বাচন কমিশন ঘোষিত নির্বাচনের তফশিলকে স্বাগত জানিয়ে রুশ রাষ্ট্রদূত বলেন, রাশিয়া আশা করছে, আগামী ১২ ফেব্রুয়ারি নির্ধারিত সময়ে বাংলাদেশে জাতীয় নির্বাচন অনুষ্ঠিত হবে।\nতিনি আরও আশা প্রকাশ করেন যে ১২ ফেব্রুয়ারির জাতীয় নির্বাচনের আগে দেশে একটি অনুকূল ও শান্তিপূর্ণ পরিবেশ বজায় থাকবে।\nনির্বাচন পর্যবেক্ষক পাঠানোর বিষয়ে এক প্রশ্নের জবাবে রাষ্ট্রদূত খোজিন জানান, রাশিয়া এ বিষয়ে নির্বাচন কমিশনের সঙ্গে যোগাযোগ রাখছে। বাংলাদেশে নির্বাচন পর্যবেক্ষক পাঠানোর জন্য তারা এখন আনুষ্ঠানিক আমন্ত্রণের অপেক্ষায় রয়েছেন।",
    "scraped_at": "2025-12-24T23:29:53"
  },
  {
    "url": "https://www.jugantor.com/cricket/1043807",
    "title": "আইসিসি কেন ডিআরএসের খরচ দেয় না, প্রশ্ন ছুঁড়লেন স্টার্ক",
    "publication_date": "2025-12-22T16:40:30+06:00",
    "keywords": "মিচেল স্টার্ক",
    "body": "অস্ট্রেলিয়ার পেসার মিচেল স্টার্ক আন্তর্জাতিক ক্রিকেটে ডিআরএস প্রযুক্তির খরচ কেন আইসিসি বহন করে না, তা নিয়ে প্রশ্ন তুলেছেন। তার মতে, পুরো বিশ্বের ক্রিকেটে একক প্রযুক্তি ব্যবহৃত হওয়া উচিত, যাতে বিতর্কের সম্ভাবনা কমে যায়।\nবর্তমানে চলমান অস্ট্রেলিয়া-ইংল্যান্ড অ্যাশেজ সিরিজে রিয়েল টাইম স্নিকোর (আরটিএস) বেশ কিছু সিদ্ধান্ত নিয়ে অসন্তোষ প্রকাশ করেছে দুই দল। বিশেষ করে, গত রোববার অ্যাডিলেড টেস্টে স্নিকো সংক্রান্ত সমস্যা থাকার কারণে ম্যাচ রেফারি ইংল্যান্ডকে একটি রিভিউ ফিরিয়ে দিতে বাধ্য হন।\nক্রিকেটে ডিসিশন রিভিউ সিস্টেম (ডিআরএস) ব্যবহারের জন্য দুটি প্রযুক্তির অনুমোদন রয়েছে আইসিসির—একটি স্নিকো, অন্যটি আলট্রা এজ। তবে কোন প্রযুক্তি ব্যবহার করা হবে, তা নির্ভর করে স্বাগতিক বোর্ডের সিদ্ধান্তের ওপর। তারা নিজেদের সম্প্রচারকারী প্রতিষ্ঠান থেকে স্নিকো বা আলট্রা এজ ব্যবহার করে। এবারের অ্যাশেজে, যেমন, ফক্স স্নিকোমিটার ব্যবহার করছে।\nঅ্যাডিলেড টেস্টের প্রথম দিনে স্নিকোই অ্যালেক্স ক্যারির রিভিউতে ভুল সিদ্ধান্তের কারণ ছিল। পরবর্তীতে স্নিকো কর্তৃপক্ষ জানিয়েছিল যে অপারেটরের ভুল ছিল, ফলে ম্যাচ রেফারি জেফ ক্রো ইংল্যান্ডের রিভিউ ফিরিয়ে দেন। এরপর ইংল্যান্ডের জেমি স্মিথের সিদ্ধান্ত নিয়ে আরও বিতর্ক সৃষ্টি হয়, যেখানে স্নিকো ব্যবহার নিয়ে দুই দল অসন্তুষ্ট ছিল। স্টার্ককে স্টাম্প মাইকে বলতে শোনা গেছে, ‘এটা বাদ দেওয়া উচিত।’\nআরও পড়ুনআরও পড়ুনকিংবদন্তির ৪০ বছরের রেকর্ড ভাঙলেন ডাফি\nঅ্যাডিলেড টেস্ট শেষে, একই কথা বলেছেন স্টার্ক। তিনি বলেন, ‘সব দেশের জন্য একই প্রযুক্তির ব্যবস্থা করা উচিত, আর সেটা আইসিসির তত্ত্বাবধানে হওয়া উচিত।’ তিনি আরও বলেন, ‘এটা সবার জন্য হতাশাজনক, দর্শক, অফিশিয়াল, ব্রডকাস্টার সবাই এর দ্বারা প্রভাবিত হয়। অফিশিয়ালরাও এই প্রযুক্তি ব্যবহার করেন, তাহলে আইসিসি কেন এর খরচ বহন করে না? কেন সব বোর্ড একসঙ্গে একই প্রযুক্তি ব্যবহার করবে না? আমরা কেন প্রতিটি সিরিজে একই প্রযুক্তি ব্যবহার করব না, যা হয়তো বিতর্ক এবং হতাশা কমাবে?’\nক্রিকইনফো জানিয়েছে, ইংল্যান্ড অ্যান্ড ওয়েলস ক্রিকেট বোর্ড (ইসিবি) ও ক্রিকেট অস্ট্রেলিয়া (সিএ) ডিআরএস প্রযুক্তির প্রটোকল পর্যালোচনার জন্য আইসিসিকে অনুরোধ করবে। তবে, এই অ্যাশেজ সিরিজের বাকি দুই টেস্টেও স্নিকো ব্যবহার করেই খেলতে হবে দুই দলকে। ইতিমধ্যে সিরিজের প্রথম তিন ম্যাচ জিতে অস্ট্রেলিয়া অ্যাশেজ ধরে রেখেছে।",
    "scraped_at": "2025-12-24T23:29:54"
  },
  {
    "url": "https://www.jugantor.com/international/1043806",
    "title": "বিশ্ববাজারে স্বর্ণের দামে নতুন ইতিহাস",
    "publication_date": "2025-12-22T16:35:14+06:00",
    "keywords": "ডলার,স্বর্ণের দাম",
    "body": "বিশ্ববাজারে স্বর্ণের দামে নতুন ইতিহাস সৃষ্টি হয়েছে। সোমবার (২২ ডিসেম্বর) স্পট মার্কেটে স্বর্ণের দাম সর্বোচ্চ প্রতি আউন্স ৪ হাজার ৩৮৩ দশমিক ৭৩ ডলারে ওঠে। যুক্তরাষ্ট্রে সুদের হার কোয়ার্টার-পয়েন্ট কমানো, ডলারের দুর্বলতা এবং বৈশ্বিক অনিশ্চয়তার কারণে স্বর্ণের দাম বেড়েছে। খবর বার্তা সংস্থা রয়টার্সের।\nপ্রতিবেদনে বলা হয়েছে, ভূরাজনৈতিক উত্তেজনা, বাণিজ্য ঝুঁকি এবং বিভিন্ন দেশের কেন্দ্রীয় ব্যাংকের বড় পরিসরে স্বর্ণ কেনার ফলে চলতি বছর স্বর্ণের দাম প্রায় ৬৭ শতাংশ বেড়েছে। বিনিয়োগকারীরা ধারণা করছেন, আগামী বছর যুক্তরাষ্ট্রে সুদের হার আরও কমতে পারে, যা স্বর্ণের চাহিদা বাড়াবে।\nএদিকে দেশের বাজারেও স্বর্ণের দাম রেকর্ড পর্যায়ে রয়েছে। বাংলাদেশ জুয়েলার্স অ্যাসোসিয়েশন (বাজুস) সর্বশেষ ভরিতে ১ হাজার ৫০ টাকা দাম বাড়িয়েছে।\nএতে ২২ ক্যারেটের প্রতি ভরি স্বর্ণের নতুন দাম নির্ধারণ করা হয়েছে ২ লাখ ১৮ হাজার ১১৭ টাকা। যা দেশের ইতিহাসে এক ভরি স্বর্ণের সর্বোচ্চ দর।\nরোববার (২১ ডিসেম্বর) রাতে বাজুসের এক বিজ্ঞপ্তিতে দাম বাড়ানোর বিষয়টি জানানো হয়েছে। আজ সোমবার (২২ ডিসেম্বর) থেকেই স্বর্ণের নতুন দাম কার্যকর হয়েছে।\nনতুন দাম অনুযায়ী, বর্তমানে দেশের বাজারে ২২ ক্যারেটের এক ভরি (১১.৬৬৪ গ্রাম) স্বর্ণের দাম পড়বে ২ লাখ ১৮ হাজার ১১৭ টাকা। পাশাপাশি ২১ ক্যারেটের প্রতি ভরি ২ লাখ ৮ হাজার ২০২ টাকা, ১৮ ক্যারেটের প্রতি ভরি ১ লাখ ৭৮ হাজার ৪৫৯ টাকা এবং সনাতন পদ্ধতির প্রতি ভরি স্বর্ণের দাম পড়বে ১ লাখ ৪৮ হাজার ৫৯৯ টাকা।\nএর আগে গত ১৫ ডিসেম্বর দেশের বাজারে টানা দ্বিতীয় দফায় স্বর্ণের দাম সমন্বয় করা হয়েছিল। ওইদিন ১ হাজার ৪৭০ টাকা বাড়িয়ে ২২ ক্যারেটের প্রতি ভরি স্বর্ণের দাম ২ লাখ ১৭ হাজার ৬৭ টাকা নির্ধারণ করেছিল বাজুস।",
    "scraped_at": "2025-12-24T23:29:55"
  },
  {
    "url": "https://www.jugantor.com/sports/1043805",
    "title": "কিংবদন্তির ৪০ বছরের রেকর্ড ভাঙলেন ডাফি",
    "publication_date": "2025-12-22T16:34:48+06:00",
    "keywords": "নিউজিল্যান্ড ক্রিকেট",
    "body": "ওয়েস্ট ইন্ডিজের বিপক্ষে তিন ম্যাচের টেস্টের সিরিজে সেরা খেলোয়াড় হয়েছেন নিউজিল্যান্ড ফাস্ট বোলার জ্যাকব ডাফি। ৪০ বছর পর এক সিরিজে সর্বোচ্চ উইকেটধারী হলেন তিনি।\nতিনবার ফাইফারসহ ২৩ উইকেট নিয়ে এক পঞ্জিকাবর্ষে ৮১ উইকেটের মালিক হয়েছেন ডাফি, তাতে পেছনে ফেলেছেন নিউজিল্যান্ডের কিংবদন্তি রিচার্ড হ্যাডলিকে।\nমাউন্ট মঙ্গানুইয়ে নিউজিল্যান্ডের রেকর্ড ৩২৩ রানের জয়ে দ্বিতীয় ইনিংসে ২২.৩ ওভারে ৪২ রান খরচায় পাঁচ উইকেট নিয়েছেন ডাফি। ম্যাচ জয়ী পারফরম্যান্স করে ডাফি চার দশকের রেকর্ড ভেঙেছেন।\nএর আগে ১৯৮৫ সালে ৭৯ উইকেট নিয়ে আগের রেকর্ড ছিল হ্যাডলির। ডাফি এই বছর ৩৯ ইনিংসে ১৭.১১ গড়ে এই কীর্তি গড়েছেন। হ্যাডলি ওই বছর ২৯ ইনিংসে ১৮.৫১ গড়ে ৭৯ উইকেট নিয়েছিলেন।\n৮৭ রানের ওপেনিং জুটি ভাঙার পর ওয়েস্ট ইন্ডিজ আর দাঁড়াতে পারেনি। ৫১ রানের মধ্যে সব উইকেট হারায় তারা। জাস্টিন গ্রিভসকে ফিরিয়ে হ্যাডলির পাশে বসেন ডাফি। রোস্টন চেজকে ফিরিয়ে তাকে পেছনে ফেলেন এই পেসার। তারপর ক্যারিবিয়ানদের শেষ ব্যাটার জেইডেন সিলসকে ফিরিয়ে ব্যবধান বাড়ান তিনি।\nম্যাচ শেষে হ্যাডলিকে পেছনে ফেলার অনুভূতি জানালেন ডাফি, ‘লাঞ্চের সময় আমি এক পঞ্জিকাবর্ষে সবচেয়ে বেশি উইকেটের তালিকা দেখলাম। সেখানে চমৎকার কিছু নাম দেখলাম। যে কোনো তালিকায় এই ধরনের খেলোয়াড়দের সঙ্গে থাকা সত্যিই খুব বিশেষ কিছু।’",
    "scraped_at": "2025-12-24T23:29:56"
  },
  {
    "url": "https://www.jugantor.com/national/1043804",
    "title": "অসহায় শিক্ষার্থী বাইজিদ হোসেনের পাশে দাঁড়ালেন তারেক রহমান",
    "publication_date": "2025-12-22T16:21:25+06:00",
    "keywords": "বিএনপি,তারেক রহমান",
    "body": "বাংলাদেশ জাতীয়তাবাদী দল বিএনপির ভারপ্রাপ্ত চেয়ারম্যান ও ‘আমরা বিএনপি পরিবার’-এর প্রধান পৃষ্ঠপোষক তারেক রহমানের পরামর্শে বগুড়ার অসহায় শিক্ষার্থী মো. বাইজিদ হোসেনের কৃত্রিম পা সংযোজন করা হয়েছে।\nসোমবার (২২ ডিসেম্বর) দুপুর ১টায় রাজধানী ঢাকার ২/২১, ব্লক-বি, বাবর রোড, মোহাম্মদপুরে বাইজিদ হোসেনের সাথে সাক্ষাৎ করে বিএনপি’র ভারপ্রাপ্ত চেয়ারম্যানের শুভেচ্ছা বার্তা পৌঁছে দেন ‘আমরা বিএনপি পরিবার’-এর একটি প্রতিনিধি দল।\nএসময় উপস্থিত ছিলেন— ‘আমরা বিএনপি পরিবার’-এর আহ্বায়ক ও বিএনপি মিডিয়া সেলের সদস্য আতিকুর রহমান রুমন। এসময় বাইজিদের সঙ্গে সাক্ষাৎ করে তার কৃত্রিম পা সংযোজনের পরের অবস্থা দেখেন এবং বিএনপি’র ভারপ্রাপ্ত চেয়ারম্যানের শুভেচ্ছা বার্তা পৌঁছে দেন আতিকুর রহমান রুমন।\nপ্রতিনিধি দলে উপস্থিত ছিলেন— ‘আমরা বিএনপি পরিবার’-এর সদস্য সচিব কৃষিবিদ মোকছেদুল মোমিন মিথুন, সংগঠনটির সদস্য মাসুদ রানা লিটন, মুস্তাকিম বিল্লাহ, শাকিল আহমেদ, ফরহাদ আলী সজীব, শাহাদত হোসেন।\nসাক্ষাৎ অনুষ্ঠানে আরও উপস্থিত ছিলেন— কাতার বিএনপি’র সাধারণ সম্পাদক শরিফুল হক সাজু, ছাত্রদল কেন্দ্রীয় সংসদের যুগ্ম-সাধারণ সম্পাদক হাসনাইন নাহিয়ান সজীব, হাসানুর রহমান, বুয়েট ছাত্রদলের সাবেক সাধারণ সম্পাদক ইঞ্জিনিয়ার আবু হানিফ, সহ-সাংগঠনিক সম্পাদক মিজানুর রনি, শেকৃবি ছাত্রদল নেতা মিসবাউল আলম, ঢাকা কলেজ ছাত্রদল নেতা আব্দুল্লাহ আল মিসবাহ, মশিউর রহমান মহান-সহ অন্যান্য নেতৃবৃন্দ।\nউল্লেখ্য, গত ২০২৪ সালে বগুড়ার অসহায় শিক্ষার্থী বাইজিদ হোসেন দুর্ঘটনায় মারাত্মক আহত হওয়ায় তার ডান পা কেটে ফেলতে হয়। এরপর তার আবেদনের প্রেক্ষিতে কৃত্রিম পা সংযোজন করে দিলেন বিএনপি’র ভারপ্রাপ্ত চেয়ারম্যান তারেক রহমান।",
    "scraped_at": "2025-12-24T23:29:57"
  },
  {
    "url": "https://www.jugantor.com/campus/1043803",
    "title": "জাবিতে প্রক্সি দিতে এসে ঢাবি শিক্ষার্থী আটক",
    "publication_date": "2025-12-22T16:15:15+06:00",
    "keywords": "জাহাঙ্গীরনগর বিশ্ববিদ্যালয়,ঢাকা বিশ্ববিদ্যালয়,আটক",
    "body": "জাহাঙ্গীরনগর বিশ্ববিদ্যালয়ের (জাবি) ভর্তি পরীক্ষায় প্রক্সি দিতে এসে ঢাকা বিশ্ববিদ্যালয়ের (ঢাবি) এক শিক্ষার্থীকে আটক করা হয়েছে।\nসোমবার (২২ ডিসেম্বর) সকাল ১১টা ৫০ মিনিটে তৃতীয় সিফটের পরীক্ষা চলাকালে বিশ্ববিদ্যালয়ের স্কুল এন্ড কলেজ বিল্ডিংয়ের ৪০২ নাম্বার কক্ষ থেকে এ শিক্ষার্থীকে আটক করা হয়।\nআটকের পর পরীক্ষার্থীকে প্রক্টর অফিসে নিয়ে যাওয়া এবং প্রাথমিক জিজ্ঞাসাবাদ করা হয়।\nআটক ব্যক্তি মো. এহসানুল হক। তিনি ঢাকা বিশ্ববিদ্যালয়ের উর্দু বিভাগের অনার্স ২০২৩–২৪ শিক্ষাবর্ষের শিক্ষার্থী এবং শহীদ সার্জেন্ট জহুরুল হক হলের ১০১৫ নম্বর কক্ষের আবাসিক শিক্ষার্থী।\nবিশ্ববিদ্যালয় সূত্রে জানা যায়, সোমবার জাবির বি ইউনিটের ভর্তি পরীক্ষায় স্কুল অ্যান্ড কলেজ বিল্ডিংয়ের ৪০২ নম্বর কক্ষে ৩ নম্বর শিফটে পরীক্ষায় অংশ নেওয়ার সময় তাকে আটক করা হয়। তিনি অন্যজন শিক্ষার্থীর প্রক্সি পরীক্ষা দিতে এসেছিলেন। আসল পরীক্ষার্থী হিসেবে নিবন্ধিত ছিলেন রাফিদ হোসেন সাজিদ। ঢাবির প্রক্সি পরীক্ষার্থী এহসানুলকে জিজ্ঞাসাবাদ শেষে জাবির স্কুল এন্ড কলেজের সামনে থেকে আসল পরীক্ষার্থী রাফিদ হোসেন সাজিদকে আটক করেন বিশ্ববিদ্যালয়ের প্রক্টরিয়াল বডি।\nআটককৃত এহসানুল হক জিসান জানান, তিনি  রাফিদ হোসেন সাজিদের হয়ে পরীক্ষা দিতে এসেছিলেন।আরও পড়ুনআরও পড়ুনচ্যাটজিপিটির সাহায্যে উত্তর বের করার সময় পরীক্ষার্থী আটক\nএ বিষয়ে বিশ্ববিদ্যালয়ের প্রক্টর অধ্যাপক একেএম রাশিদুল আলম বলেন, এ বিষয়ে পরীক্ষা শেষে ব্রিফিং করে জানানো হবে।",
    "scraped_at": "2025-12-24T23:29:59"
  },
  {
    "url": "https://www.jugantor.com/tips/1043802",
    "title": "খাবারের পরে এলাচ খেলে যা হয়",
    "publication_date": "2025-12-22T16:14:43+06:00",
    "keywords": "",
    "body": "এলাচ রান্নাঘরের একটি পরিচিত উপকরণ যা খাবারের স্বাদ ও গন্ধ বৃদ্ধি করে। অনেক সময় খাবারের পরে মুখ সতেজ করতে এলাচ চিবানো হয়। বিশেষজ্ঞরা বলছেন, এলাচে উপস্থিত প্রাকৃতিক তেল এবং অ্যান্টিঅক্সিডেন্টগুলি হজমে সহায়তা এবং মুখের স্বাস্থ্য ভালো রাখতে সাহায্য করে। তবে, এলাচের মতো মসলাকে শুধুমাত্র অল্প পরিমাণে ব্যবহার করা উচিত, কারণ এর প্রভাব মূলত সুগন্ধ এবং সক্রিয় যৌগের মাধ্যমে আসে, যা পুষ্টির চেয়ে বেশি গুরুত্বপূর্ণ। খাবারের পরে এলাচ খাওয়ার উপকারিতা সম্পর্কে জেনে নেওয়া যাক:\n১. হজমে সহায়তা:এলাচে এমন কিছু সুগন্ধি যৌগ রয়েছে যা পাচন প্রক্রিয়াকে উদ্দীপিত করে। এর তীব্র গন্ধ পাচক এনজাইমগুলোকে সক্রিয় করতে সাহায্য করে, বিশেষত ভারী খাবারের পর। এলাচের অল্প পরিমাণে ব্যবহার পেট ফাঁপা এবং বদহজমের সমস্যা কমাতে সহায়ক হতে পারে।\n২. মুখ সতেজ রাখা:এলাচ দীর্ঘ সময় ধরে মুখ সতেজকারী হিসেবে ব্যবহৃত হয়ে আসছে। এর অ্যান্টিব্যাকটেরিয়াল বৈশিষ্ট্য মুখের দুর্গন্ধ সৃষ্টিকারী ব্যাকটেরিয়া কমাতে সাহায্য করে। প্যাকেটজাত মাউথ ফ্রেশনারের আগে খাবারের পরে এলাচ চিবানো একটি সাধারণ অভ্যাস ছিল।\n৩. অ্যাসিডিটি ও বদহজম কমানো:কিছু গবেষণায় বলা হয়েছে, এলাচ পেটের অ্যাসিডিটির ভারসাম্য বজায় রাখতে সহায়তা করতে পারে। খাবারের পরে এলাচ খেলে অ্যাসিডিটির অস্বস্তি কিছুটা কমানো যায়, বিশেষত মসলাদার খাবারের পর। তবে, এলাচকে অ্যাসিড রিফ্লাক্সের চিকিৎসা হিসেবে নয়, বরং একটি সহায়ক অভ্যাস হিসেবে গ্রহণ করা উচিত, যা নিয়মিত এবং অল্প পরিমাণে খেলে আরামদায়ক হতে পারে।",
    "scraped_at": "2025-12-24T23:30:00"
  },
  {
    "url": "https://www.jugantor.com/country-news/1043801",
    "title": "ভারতীয় ট্রাক চাপায় বাংলাদেশি যুবক নিহত",
    "publication_date": "2025-12-22T16:11:59+06:00",
    "keywords": "নিহত,সুনামগঞ্জ",
    "body": "সুনামগঞ্জে ভারতীয় কয়লা বোঝাই ট্রাক চাপায় সুলেমান মিয়া (২১) নামে এক বাংলাদেশি যুবক নিহত হয়েছেন।\nসোমবার (২২ ডিসেম্বর) বেলা সাড়ে ১০টার দিকে তাহিরপুরের চারাগাঁও স্থল শুল্ক স্টেশনে এই দুর্ঘটনাটি ঘটে।\nনিহত সুলেমান উপজেলার উওর শ্রীপুর ইউনিয়নের চারাগাঁও সীমান্ত গ্রামের মনা মিয়ার ছেলে।\nপ্রত্যক্ষদর্শীরা জানান, ২৮-বর্ডার গার্ড ব্যাটালিয়ন বাংলাদেশ (বিজিবি)’র সুনামগঞ্জের তাহিরপুরের চারাগাঁও বিওপির নিয়ন্ত্রিত কাষ্টমস রোডের চারাগাঁও স্থল স্টেশনে ভারতীয় রফতানীকারক প্রতিষ্ঠান  গ্রীল উইজ মারউয়িন নামক একটি প্রতিষ্ঠানের ১২ হাজার কেজি কয়লা ধারণক্ষমতা সম্পন্ন ট্রাক নিয়ন্ত্রণ হারিয়ে পথচারী সুলেমানকে চাঁপা দেয়। ওই সময় রোডেই শরীরের বিভিন্ন অংশ থেতলে গিয়ে সুলেমান মৃত্যুর কোলে ঢলে পড়েন।\nবিজিবি, কাষ্টমস, আমদানিকার প্রতিষ্ঠানের নজর এড়িয়ে রহস্যজনকভাবে ভারতীয় ট্রাক ড্রাইভার, হেলপার ভারতে পালিয়ে গেলে জনতা ঘাতক ট্রাকটিকে শাহীন চৌধুরীর আমদানিকারক প্রতিষ্ঠান চৌধুরী ইন ট্রেড নামক ডিপোতে আটকে রাখেন।\nএরপর ভারতীয় কয়লাসহ থানা পুলিশ ট্রাকটিকে জব্দ করে।আরও পড়ুনআরও পড়ুনবিএনপির সঙ্গে নুর, যে কোনো মূল্যে নির্বাচন করবেন মামুন\nসুনামগঞ্জ জেলা পুলিশের অতিরিক্ত পুলিশ সুপার রাকিবুল হাসান রাসেল এই তথ্য নিশ্চিত করেন জানান, থানা পুলিশ নিহতের লাশ উদ্ধার করে জেলা সদর হাসপাতাল মর্গে পাঠাবে এবং আপাতত কয়লাসসহ ট্রাক জব্দ করে থানায় একটি নিয়মিত মামলা রুজুর জন্য ওসিকে নির্দেশনা দেওয়া হয়েছে।",
    "scraped_at": "2025-12-24T23:30:01"
  },
  {
    "url": "https://www.jugantor.com/country-news/1043800",
    "title": "বিএনপির সঙ্গে নুর, যে কোনো মূল্যে নির্বাচন করবেন মামুন",
    "publication_date": "2025-12-22T16:06:16+06:00",
    "keywords": "বিএনপি,নুরুল হক নুর",
    "body": "নানা কারণে আলোচিত পটুয়াখালী-৩ আসনে এবার নির্বাচনি নতুন সমীকরণ। অনেক জল্পনা-কল্পনার পর বিএনপির সঙ্গে গণঅধিকার পরিষদের জোটে পাল্টে গেছে নির্বাচনি হিসাব-নিকাশ। আসনটিতে প্রার্থী না দেয়ার সিদ্ধান্ত নিয়েছে কেন্দ্রীয় বিএনপি।\nএতে মনোনয়ন বঞ্চিত হচ্ছেন এ আসনে বিএনপির একমাত্র হেভিওয়েট মনোনয়ন প্রত্যাশী কেন্দ্রীয় বিএনপির নির্বাহী কমিটির সদস্য ও ঢাকা বিশ্ববিদ্যালয় ছাত্রদলের সাবেক সভাপতি হাসান মামুন। তবে যেকোনো মূল্যে নির্বাচনে অংশ নেয়ার কথা যুগান্তরের কাছে নিশ্চিত করেছেন হাসান মামুন।\nরোববার রাতে বিএনপির ভারপ্রাপ্ত চেয়ারম্যান তারেক রহমানের সঙ্গে বৈঠক শেষে গণঅধিকার পরিষদকে পটুয়াখালী-৩ ও ঝিনাইদহ-২ আসন ছেড়ে দেয়ার সিদ্ধান্ত হয়। দুটি আসনের মধ্যে পটুয়াখালী-৩ আসনে গণঅধিকার পরিষদের সভাপতি নুরুল হক নুর ও ঝিনাইদাহ-২ আসনে গণঅধিকার পরিষদের সম্পাদক মো. রাশেদ খান প্রতিদ্বন্দ্বিতা করবেন। তবে তাদের দুজনকেই নিজ দলের প্রতীক ট্রাক নিয়ে নির্বাচনে প্রতিদ্বন্দ্বিতা করতে হবে।\nএদিকে নুরকে পটুয়াখালী-৩ আসন ছেড়ে দেয়ার ঘোষণায় মিশ্র প্রতিক্রিয়ার সৃষ্টি হয়েছে দশমিনা-গলাচিপা উপজেলায়। দলীয় প্রার্থী না পাওয়ায় ক্ষুব্ধ বিএনপির নেতাকর্মীরা।\nসোমবার (২২ ডিসেম্বর) দুপুরে গলাচিপার সহকারি রিটানিং কর্মকর্তার থেকে হাসান মামুনের পক্ষে মনোনয়নপত্র সংগ্রহ করেছেন তার দলের নেতাকর্মীরা।\nবিএনপি নেতা হাসান মামুন যুগান্তরকে বলেন, নির্বাচনের জন্য চূড়ান্তভাবে সিদ্ধান্ত নিয়েছি। যেকোনো মূল্যে নির্বাচনে অংশ নেব। দলের নেতাকর্মী ও সাধারণ মানুষের চাপে নির্বাচনে অংশ নিচ্ছি। কোনো ভাবেই নির্বাচন থেকে সরে দাড়ানোর সুযোগ নেই। তবে আমার বিশ্বাস পটুয়াখালী-৩ আসনে বিএনপি দলীয় প্রার্থী দেবে।\nএ বিষয়ে বক্তব্য নেয়ার জন্য গণঅধিকার পরিষদের সভাপতি নুরুল হক নুরের নাম্বারে একাধিকবার ফোন করা হলেও তিনি কল রিসিভ করেননি।\nজামায়াতে ইসলামী থেকে এ আসনে অধ্যাপক মুহাম্মদ শাহ-আলমকে করা হয়েছে প্রার্থী। একইভাবে হাফেজ মাওলানা মুফতি আবু বকর সিদ্দীক নামে একজনকে চুড়ান্ত প্রার্থী ঘোষণা করেছে ইসলামী আন্দোলন।\nআওয়ামী লীগের ঘাঁটি হিসেবে পরিচিত দশমিনা-গলাচিপায় মোট ভোটার সংখ্যা ৩ লাখ ৫২ হাজার ২৬১ জন। এরমধ্যে পুরুষ ১ লাখ ৭৭ হাজার ১৫৪ ও ১ লাখ ৭৫ হাজার ১০৫ জন নারী ভোটার রয়েছেন। এছাড়াও আসনটিতে দুজন তৃতীয় লিঙ্গের ভোটার আছেন। উল্লেখ্য, এ আসনটিতে বিএনপি কোনো প্রতিযোগিতা মূলক নির্বাচনে কখনোই নির্বাচিত হতে পারেনি। সাধারণ মানুষ ও দল কখনোই বিএনপির এমপি পাননি।",
    "scraped_at": "2025-12-24T23:30:02"
  },
  {
    "url": "https://www.jugantor.com/national/1043799",
    "title": "‘হাদির হত্যাকারী কোথায় আছে জানলে তো ধরেই ফেলতাম’",
    "publication_date": "2025-12-22T15:54:11+06:00",
    "keywords": "ওসমান হাদি,স্বরাষ্ট্র উপদেষ্টা",
    "body": "শরিফ ওসমান হাদির হত্যাকারী কোথায় আছে, সেটা জানলে আমরা তো তাকে ধরেই ফেলতাম বলে মন্তব্য করেছেন স্বরাষ্ট্র উপদেষ্টা জাহাঙ্গীর আলম চৌধুরী। তিনি জানান, ইনকিলাব মঞ্চের মুখপাত্র শহীদ হাদির হত্যাকারীদের বর্তমান অবস্থান সম্পর্কে স্বরাষ্ট্র মন্ত্রণালয়ের সঠিক ধারণা নেই।\nসোমবার (২২ ডিসেম্বর) স্বরাষ্ট্র মন্ত্রণালয়ে কোর কমিটির বৈঠক শেষে ব্রিফিংয়ে সাংবাদিকদের এ কথা জানান তিনি। স্বরাষ্ট্র উপদেষ্টা জানান, হাদি হত্যাকাণ্ডের তদন্তে বেশ অগ্রগতি হয়েছে।\nউপদেষ্টা বলেন, স্বরাষ্ট্র মন্ত্রণালয়সহ বর্তমান অন্তর্বর্তী সরকার জুলাই গণঅভ্যুত্থানের সম্মুখসারির যোদ্ধা শরিফ ওসমান হাদির হত্যাকাণ্ডের সঙ্গে জড়িতদের বিচারের বিষয়টিকে সর্বোচ্চ গুরুত্ব দিয়ে দেখছে। এ ঘটনায় ন্যায়বিচার নিশ্চিতকরণে বদ্ধপরিকর। এ হত্যাকাণ্ডে জড়িত কাউকে কোনো ধরনের ছাড় দেওয়া হবে না।\nতিনি বলেন, এরইমধ্যে এ হত্যাকাণ্ডের সঙ্গে জড়িত ১০ জনকে যৌথবাহিনী (পুলিশ, র‍্যাব ও বিজিবি) গ্রেফতার করেছে। এর মধ্যে রয়েছে হত্যাকাণ্ডের মূলহোতা ফয়সাল করিমের স্ত্রী শাহেদা পারভীন সামিয়া, মা ও বাবা, শ্যালক ওয়াহিদ আহমেদ শিপু এবং মোটরসাইকেল মালিক আব্দুল হান্নান। তাছাড়া হত্যাকাণ্ডে ব্যবহৃত মোটরসাইকেল, ২টি বিদেশি পিস্তল, ২টি ম্যাগাজিন, ৪১ রাউন্ড গোলাবারুদ ও একটি খেলনা পিস্তল উদ্ধার করা হয়েছে। অতি দ্রুত এ ঘটনার মূলহোতা ফয়সাল করিম মাসুদকে শনাক্ত করা হয়েছে। তবে হত্যাকাণ্ডের মোটিভ উদ্ধার ও গোপনীয়তা বজায় রক্ষার স্বার্থে এ বিষয়ে এখনই বিস্তারিত জানানো সম্ভব হচ্ছে না।\nস্বরাষ্ট্র উপদেষ্টা বলেন, তবে আমরা আপনাদের আশ্বস্ত করছি— এ বিষয়ে বেশ অগ্রগতি হয়েছে এবং তাকে (মূলহোতাকে) খুঁজে বের করতে আইনশৃঙ্খলা বাহিনী প্রাণপণ চেষ্টা করে যাচ্ছে। গোয়েন্দা তথ্যের ভিত্তিতে এ ঘটনার সঙ্গে জড়িত সন্দেহে দালাল চক্র ফিলিপের সহযোগী পাঁচজনকে (স্ত্রী ও শ্বশুরসহ) আটক করে বিজিবি যথাযথ আইনি প্রক্রিয়ায় পুলিশের কাছে হস্তান্তর করেছে। গতকাল (রোববার) স্বরাষ্ট্র মন্ত্রণালয়ের সম্মেলনকক্ষে পুলিশ, র‍্যাব ও বিজিবি যৌথ এক সংবাদ সম্মেলনের মাধ্যমে বিষয়টি সম্পর্কে মিডিয়াকে বিস্তারিত অবহিত করেছে।\nমূলহোতা কি দেশে আছে নাকি বিদেশে আছে— এ বিষয়ে উপদেষ্টা বলেন, ‘সে কোথায় আছে... দেশে থাকতে পারে বাইরেও থাকতে পারে। প্রকৃত অবস্থান যদি জানতে পারতাম তবে তো ধরেই ফেলতাম। সে বৈধ পথে যায়নি, অবৈধ পথে গেছে কি না, এটা তো আমি বলতে পারবো না।’",
    "scraped_at": "2025-12-24T23:30:03"
  },
  {
    "url": "https://www.jugantor.com/national-others/1043798",
    "title": "নিরাপত্তা ঝুঁকিতে থাকা ২০ জনকে গানম্যান দেওয়া হয়েছে",
    "publication_date": "2025-12-22T15:53:12+06:00",
    "keywords": "স্বরাষ্ট্র উপদেষ্টা",
    "body": "স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী জানিয়েছেন, নিরাপত্তা ঝুঁকিতে থাকা ২০ জনকে গানম্যান দেওয়া হয়েছে। এর মধ্যে দৈনিক প্রথম আলো ও ডেইলি স্টারের সম্পাদকও অন্তর্ভুক্ত।\nসোমবার (২২ ডিসেম্বর) সচিবালয়ে আইনশৃঙ্খলা সংক্রান্ত উপদেষ্টা পরিষদ কমিটি এবং জগন্নাথ বিশ্ববিদ্যালয় ছাত্র সংসদ নির্বাচন নিয়ে বৈঠক শেষে তিনি এ তথ্য জানান।\nগণঅধিকার পরিষদ থেকে জানানো হয়েছে যে, প্রায় ৫০ জনের একটি তালিকা রয়েছে, যারা হামলার ঝুঁকিতে আছেন। এই বিষয়ে উপদেষ্টা বলেন, যাদের নাম ঝুঁকিপূর্ণ তালিকায় রয়েছে, তাদের নিরাপত্তা নিশ্চিত করতে গানম্যান দেওয়া হয়েছে। ডিজিএফআই, এনএসআই এবং এসবি নিজস্বভাবে এসব ব্যক্তিদের তালিকা তৈরি করেছে এবং তাদের নিরাপত্তার ব্যবস্থা করেছে। তবে, অনেকেই গানম্যান নিতে চায়নি।\nআরও পড়ুনআরও পড়ুনপ্রথম আলো-ডেইলি স্টারে হামলার ঘটনায় গ্রেফতার ১৭, শনাক্ত ৩১\nএ পর্যন্ত ২০ জনকে গানম্যান দেওয়া হয়েছে বলে জানান উপদেষ্টা। ২০ জনের মধ্যে সবাই রাজনীতিবিদ কি না, সে বিষয়ে বিস্তারিত কিছু এখনো জানানো হয়নি।",
    "scraped_at": "2025-12-24T23:30:04"
  },
  {
    "url": "https://www.jugantor.com/national-others/1043797",
    "title": "ওসমান হাদির বোন পাচ্ছেন লাইসেন্স ও গানম্যান",
    "publication_date": "2025-12-22T15:48:23+06:00",
    "keywords": "স্বরাষ্ট্র মন্ত্রণালয়",
    "body": "ফ্যাসিবাদ ও আধিপত্যবাদবিরোধী আন্দোলনে সোচ্চার থাকা শহীদ ওসমান হাদির পরিবারকে দেওয়া হচ্ছে বিশেষ নিরাপত্তা। হাদির এক বোন পাচ্ছেন লাইসেন্স এবং গানম্যান। অন্য সদস্যদের নিরাপত্তায়ও সার্বক্ষণিক পুলিশি নিরাপত্তা দেওয়া হবে।\nজুলাই যোদ্ধা, সমন্বয়ক ও সংসদ-সদস্য প্রার্থী ও বিভিন্ন রাজনৈতিক দলের শীর্ষ নেতাদের ব্যক্তিগত নিরাপত্তা নিশ্চিতে উদ্যোগ নিয়েছে সরকার। এরই অংশ হিসাবে জুলাই আন্দোলনে অংশগ্রহণকারী সম্মুখসারির কয়েকজনকে গানম্যান দেওয়া হয়েছে। তাদের ব্যক্তিগত অস্ত্রের লাইসেন্স দেওয়ার বিষয়টিও প্রক্রিয়াধীন রয়েছে।\nএই তালিকায় রয়েছেন-অন্তর্বর্তী সরকারের সাবেক উপদেষ্টা ও জাতীয় নাগরিক পার্টির (এনসিপি) আহ্বায়ক নাহিদ ইসলাম, এনসিপির দক্ষিণাঞ্চলের মুখ্য সমন্বয়ক হাসনাত আবদুল্লাহ, সিনিয়র যুগ্ম সদস্য সচিব তাসনিম জারা ও মুখ্য সমন্বয়ক (উত্তরাঞ্চল) সারজিস আলম। এছাড়া বেশ কয়েকজন রাজনীতিক ও সংসদ-সদস্য প্রার্থী গানম্যান ও অস্ত্রের লাইসেন্স চেয়ে আবেদন করেছেন। জামায়াতের আমির ডা. শফিকুর রহমান ও বাংলাদেশ জাতীয় পার্টি (জেপি) প্রধান ব্যারিস্টার আন্দালিব রহমান পার্থ ঢাকা মহানগর পুলিশের (ডিএমপি) কাছে ব্যক্তিগত নিরাপত্তার জন্য গানম্যান চেয়েছেন।\nআবেদনের ভিত্তিতে কয়েকজন রাজনীতিককে গানম্যানসহ অস্ত্রের লাইসেন্স দেওয়া হচ্ছে শিগগিরই। এদের মধ্যে রয়েছেন-গণসংহতি আন্দোলনের প্রধান সমন্বয়ক জুনায়েদ সাকি, ডেমরা-যাত্রাবাড়ী এলাকা থেকে বিএনপি মনোনীত সংসদ-সদস্য প্রার্থী তানভির আহমেদ রবিন, পাবনা-৩ আসনের বিএনপি মনোনীত প্রার্থী জাফির তুহিন, জাতীয় পার্টির (জেপি) চেয়ারম্যান ও সাবেক মন্ত্রী আনোয়ার হোসেন মঞ্জু, লিবারেল ডেমোক্রেটিক পার্টির (এলডিপি) সভাপতি কর্নেল (অব.) অলি আহমদসহ আরও বেশ কয়েকজন।\nস্বরাষ্ট্র মন্ত্রণালয় ও পুলিশের উচ্চপর্যায়ের সূত্র থেকে এসব তথ্য নিশ্চিত হওয়া গেছে। আগামী জাতীয় সংসদ নির্বাচন সামনে রেখে বর্তমান অন্তর্বর্তী সরকারের জন্য বড় চ্যালেঞ্জ দেশের আইনশৃঙ্খলা পরিস্থিতি স্বাভাবিক রাখা। ফ্যাসিস্টরা নির্বাচন বানচালে নানা ধরনের ষড়যন্ত্র করছে বলে গোয়েন্দা সংস্থার একাধিক প্রতিবেদনে তথ্য তুলে ধরে সরকারকে অবহিত করা হয়েছে। জুলাই যোদ্ধারা শেখ হাসিনার পতনের দিন গত বছরের ৫ আগস্টের পর থেকেই নানা ধরনের হুমকির মুখে আছেন।\nদেশে আত্মগোপনে থাকা বা বিদেশে পলাতক নিষিদ্ধ ঘোষিত আওয়ামী লীগ ও ছাত্রলীগসহ তাদের দোসররা জুলাই যোদ্ধাদের প্রাণনাশের হুমকি দিয়ে আসছে। ভারতে পলাতক সাবেক প্রধানমন্ত্রী শেখ হাসিনা তার দলের লোকজনকে উসকে দিচ্ছেন। জুলাই আন্দোলনে সক্রিয় যোদ্ধা ও ইনকিলাব মঞ্চের মুখপাত্র ওসমান হাদিকে হত্যা করা হবে বলে গত কয়েক মাস ধরে বিদেশি নম্বর থেকে হুমকি দেওয়া হচ্ছিল। শেষ পর্যন্ত তাকে ১২ ডিসেম্বর হত্যার উদ্দেশ্যে গুলি করা হয়। দেশে-বিদেশে উন্নত চিকিৎসা দিয়েও হাদিকে বাঁচানো যায়নি। হাদির মৃত্যুর মধ্য দিয়ে সরকারের এই উপলব্ধি এসেছে যে, জুলাই যোদ্ধাদের যতটুকু সম্ভব নিরাপত্তা দিতে হবে। হাদির মতোই জীবন ঝুঁকির তালিকায় আছেন এবি পার্টির ব্যারিস্টার ফুয়াদ, জুলাই যোদ্ধা ও সমন্বয়ক এনসিপির হাসনাত আবদুল্লাহসহ সম্মুখসারির অনেক যোদ্ধা ও ফ্যাসিবাদবিরোধী আন্দোলনে যুক্ত রাজনীতিকরা। তাদের প্রতিনিয়ত হুমকি দেওয়া হচ্ছে। বিষয়টি সরকারের গোয়েন্দা তথ্যেও রয়েছে।\nজানা গেছে, জুলাই গণআন্দোলনে সক্রিয়ভাবে অংশগ্রহণকারী সারা দেশের অসংখ্য যোদ্ধা তাদের ব্যক্তিগত নিরাপত্তা নিশ্চিতে গানম্যান ও অস্ত্রের লাইসেন্স দাবি করেছেন। তবে গুরুত্ব বুঝে অস্ত্রের লাইসেন্স দেওয়ার বিষয়টি সক্রিয়ভাবে বিবেচনা করা হলেও তাদের সবাইকে গানম্যান দিয়ে নিরাপত্তা নিশ্চিত করার মতো ফোর্স পুলিশ বাহিনীতে নেই। আবার যারা গানম্যান দাবি করছেন, তাদের অনেকেই শিক্ষার্থী। ব্যক্তিগত যানবাহন নেই তাদের। বেশির ভাগই রিকশা বা পাবলিক বাসে যাতায়াত করেন। এ কারণে তাদের গানম্যান দেওয়া যাচ্ছে না। তবে সরকার তাদের বিষয়টি সহনশীলভাবে বিবেচনায় নিয়েছে। জুলাই যোদ্ধাদের পাশাপাশি আগামী জাতীয় সংসদ নির্বাচনে অংশ নিতে পারেন বিএনপি-জামায়াত-এনসিপি ও সমমনা দলগুলোর সম্ভাব্য এমন প্রার্থীদের নিরাপত্তা দেওয়ার বিষয়েও ভাবছে সরকার।\nএরই মধ্যে কয়েকজনের আবেদন গ্রহণ করে প্রয়োজনীয় উদ্যোগ নেওয়ার প্রক্রিয়া শুরু হয়েছে। পুলিশের আইজি বাহারুল আলম যুগান্তরকে বলেন, যারা বেশি (ভারনারেবল) নিরাপত্তা ঝুঁকিতে রয়েছেন তাদের একজন অস্ত্রধারী রক্ষী দিয়েছি। যারা কম ঝুঁকিতে আছেন তাদের কিছু পরামর্শ দেওয়া হয়েছে যে, কিভাবে চলাফেরা করবেন। কোন সময় কখন কাকে কি জানাতে হবে। তিনি আরও জানান, সব বিষয় আমি বলতে পারব না। এসবির অতিরিক্ত আইজিপি তা দেখছেন।\nপুলিশের অপর এক কর্মকর্তা জানান, বিভিন্ন গোয়েন্দা সংস্থা থেকে প্রাপ্ত তথ্যের ভিত্তিতে আমরা নিরাপত্তা ব্যবস্থা গ্রহণ করছি। গোয়েন্দারা যাদের গুরুত্বপূর্ণ ব্যক্তি হিসাবে চিহ্নিত করেছেন এবং যাদের নিরাপত্তা ঝুঁকি রয়েছে বলে মনে করছেন, তাদের তালিকা তৈরি করা হয়েছে। সেই তালিকা বিশ্লেষণ করে অগ্রাধিকার ভিত্তিতে কাজ করছি। যারা নিরাপত্তা চাচ্ছেন তাদের সবাই গানম্যান দাবি করেন। গানম্যানের পাশাপাশি অস্ত্রও চেয়েছেন কেউ কেউ। অস্ত্রের বিষয়টি স্বরাষ্ট্র মন্ত্রণালয় এবং জেলা প্রশাসকের ওপর নির্ভর করছে।\nঢাকা মেট্রোপলিটন পুলিশ (ডিএমপি) এবং পুলিশের বিশেষ শাখার (এসবি) পক্ষ থেকেও গানম্যান দেওয়া শুরু হয়েছে। তবে সবাইকে দেওয়া সম্ভব হচ্ছে না। কারণ, গানম্যান চাওয়া হয়েছে অনেকের জন্য। এত গানম্যান সরবরাহ পুলিশের পক্ষে সম্ভব নয়। তবে ‘পটেনশিয়াল থ্রেট’ আছে তাদের দেওয়া হচ্ছে। ওই কর্মকর্তা বলেন, গানম্যান দেওয়ার ক্ষেত্রে অনেকাংশেই সমস্যা হচ্ছে। কারণ, তাদের অনেকেই ছাত্র। অনেকে রিকশায় চড়েন। কেউ পাবলিক যানবাহনে চলাচল করেন। এসব ব্যক্তিদের গানম্যান দেওয়া কঠিন। কীভাবে এর সমাধান করা যায় তা নিয়ে চিন্তাভাবনা চলছে।\nস্বরাষ্ট্র মন্ত্রণালয়ের সংশ্লিষ্ট সূত্র জানায়, অনেক জুলাই যোদ্ধা এবং সংসদ-সদস্য প্রার্থীরা মৌখিকভাবে নিরাপত্তা চাচ্ছেন। কিন্তু এভাবে নিরাপত্তা দেওয়া সম্ভব নয়। লিখিতভাবে যারা আবেদন করছেন তাদের বিষয়টি গুরুত্ব সহকারে বিবেচনায় নেওয়া হচ্ছে। রোববার পর্যন্ত লিখিতভাবে ১২ জনের আবেদন জমা পড়েছে। এ বিষয়ে দু-এক দিনের মধ্যেই সভা অনুষ্ঠিত হচ্ছে। সভার সিদ্ধান্ত অনুযায়ী পরবর্তী ব্যবস্থা নেওয়া হবে। জুলাই যোদ্ধারা নিজেদের নিরাপত্তা চাইলেও এখনো কেউ আগ্নেয়াস্ত্র চাননি। তবে বেশ কয়েকজন সংসদ-সদস্য প্রার্থী অস্ত্রের পাশাপাশি গানম্যান চেয়েছেন।\nসূত্র নিশ্চিত করেছে, অফিশিয়ালি এখনো কাউকে গানম্যান দেওয়া হয়নি। তবে ডিএমপি এবং এসবির পক্ষ থেকে যাদের গানম্যান দেওয়া হয়েছে সেগুলো আনঅফিশিয়ালি এবং অস্থায়ীভাবে। তাদের আবেদন মন্ত্রণালয় পেলে তাদের স্থায়ী নিরাপত্তা দেওয়ার বিষয়ে সিদ্ধান্ত নেওয়া হবে।\nঅতিরিক্ত আইজিপি (ক্রাইম অ্যান্ড অপস) খোন্দকার রফিকুল ইসলাম যুগান্তরকে বলেন, জুলাই যোদ্ধা এবং সংসদ-সদস্য প্রার্থীদের মধ্যে যারা আমাদের কাছে নিরাপত্তা চেয়েছেন তাদের বিষয়ে যথাযথ ব্যবস্থা নেওয়া হচ্ছে। সবাই পুলিশ সদর দপ্তরের মাধ্যমে নিরাপত্তা চাচ্ছেন না। কেউ এসবির মাধ্যমে চাচ্ছেন, আবার কেউ অন্যান্য ইউনিটের মাধ্যমে চাচ্ছেন। তিনি বলেন, জুলাই যোদ্ধা যেমন অনেক, তেমনি নির্বাচনের প্রার্থীও অনেক। কিন্তু সবাই ঝুঁকিতে নেই। যারা নিরাপত্তা ঝুঁকিতে আছেন বলে মনে করছেন, তাদের নিরাপত্তা দেওয়ার জন্য আমরা সংশ্লিষ্ট জেলার এসপি, রেঞ্জ ডিআইজি এবং মেট্রোপলিটন কমিশনারদের নির্দেশ দিয়েছি। জুলাই যোদ্ধা এবং প্রার্থীদের কী ধরনের নিরাপত্তা দেওয়া হচ্ছে জানতে চাইলে অতিরিক্ত আইজিপি বলেন, ঝুঁকি বিশ্লেষণ করে সে অনুযায়ী নিরাপত্তা দেওয়া হচ্ছে। যারা ঝুঁকিতে আছেন তাদের গতিবিধির ওপর লক্ষ্য রাখছে পুলিশ। মিটিং-মিছিলসহ যে কোনো কর্মসূচিতে অতিরিক্ত ফোর্স মোতায়েন করা হচ্ছে। যারা বেশি ঝুঁকিতে আছেন তাদের গানম্যান দেওয়া হচ্ছে। এক প্রশ্নের জবাবে তিনি বলেন, যারা ব্যক্তিগত আগ্নেয়াস্ত্র চেয়েছেন তাদের বিষয়টি স্বরাষ্ট্র মন্ত্রণালয় এবং জেলা প্রশাসকের কার্যালয়গুলো দেখছে।",
    "scraped_at": "2025-12-24T23:30:06"
  },
  {
    "url": "https://www.jugantor.com/country-news/1043796",
    "title": "সড়ক দুর্ঘটনায় আহত স্কুলছাত্রীর মৃত্যু",
    "publication_date": "2025-12-22T15:43:41+06:00",
    "keywords": "সড়ক দুর্ঘটনা,নিহত,ফরিদপুর",
    "body": "ফরিদপুরের ভাঙ্গায় সড়ক দুর্ঘটনায় গুরুতর আহত ৬ষ্ঠ শ্রেণির ছাত্রী ফারজানা ঢাকার পিজি হাসপাতালে ১৭ দিন চিকিৎসাধীন থাকার পর তার মৃত্যু হয়েছে।\nমৃত স্কুলছাত্রী ফারজানা আক্তার ভাঙ্গা উপজেলার ঘারুয়া ইউনিয়নের ডাঙ্গারপাড় গ্রামের ফিরুজ শেখের কন্যা।\nফারজানার মৃত্যুতে স্বজনদের আহাজারিতে এলাকায় হৃদয়বিদারক পরিবেশের সৃষ্টি হয়েছে।\nউল্লেখ্য, গত ৫ ডিসেম্বর কৈডুবি সদরদী এলাকায় বাস-অটোরিকশা মুখোমুখি সংঘর্ষে ৪ জন নিহত ও আরও ৪ জন আহত হয়। আহতদের মধ্যে ফারজানা ও তার মা শান্তা খন্দকারও ছিলেন। বর্তমানে শান্তা খন্দকার হাসপাতালে চিকিৎসাধীন।আরও পড়ুনআরও পড়ুনস্ত্রীকে তালাক দিয়ে দুধ দিয়ে গোসল\nবিষয়টি নিশ্চিত করে ভাঙ্গা হাইওয়ে থানার ওসি মো. হেলাল উদ্দিন বলেন, বাস-অটোরিকশার সংঘর্ষে ৪ জন এবং ১৭ দিন পর আরও একজনসহ মোট ৫ জন নিহত হলো।",
    "scraped_at": "2025-12-24T23:30:07"
  },
  {
    "url": "https://www.jugantor.com/country-news/1043795",
    "title": "বিজিবির অভিযানে ৩৫ লাখ টাকার চোরাচালানি পণ্য জব্দ, গ্রেফতার ১",
    "publication_date": "2025-12-22T15:41:27+06:00",
    "keywords": "গ্রেফতার,বিজিবি,কুড়িগ্রাম",
    "body": "কুড়িগ্রামের বিভিন্ন সীমান্ত এলাকায় বর্ডার গার্ড বাংলাদেশ (বিজিবি)-এর বিশেষ অভিযানে বিপুল পরিমাণ মাদক ও চোরাচালানি পণ্য জব্দ করা হয়েছে। অভিযানে একজন চোরাকারবারীকেও গ্রেফতার করা হয়েছে। জব্দকৃত পণ্যের আনুমানিক বাজারমূল্য প্রায় ৩৫ লাখ টাকা।\nসোমবার (২২ ডিসেম্বর) দুপুরে এ তথ্য নিশ্চিত করেন কুড়িগ্রাম ব্যাটালিয়ন (২২ বিজিবি)-এর অধিনায়ক লেফটেন্যান্ট কর্নেল মোহাম্মদ মাহবুব-উল-হক পিএসসি।\nবিজিবি সূত্র জানায়, গত ৭২ ঘণ্টায় পরিচালিত বিশেষ অভিযানে ইয়াবা, মদ, গাঁজা, গবাদিপশু, ভারতীয় রুপি ও বিভিন্ন ধরনের ভারতীয় চোরাচালানি পণ্য জব্দ করা হয়।\nবিজিবি আরও জানায়, বর্ডার গার্ড বাংলাদেশ সদর দপ্তরের নির্দেশনা অনুযায়ী সীমান্ত এলাকায় মাদক, জালনোট ও সব ধরনের চোরাচালান প্রতিরোধে ‘জিরো টলারেন্স’ নীতি অনুসরণ করে কাজ করছে কুড়িগ্রাম ব্যাটালিয়ন (২২ বিজিবি)।আরও পড়ুনআরও পড়ুনস্ত্রীকে তালাক দিয়ে দুধ দিয়ে গোসল\nএ বিষয়ে ২২ বিজিবির অধিনায়ক লেফটেন্যান্ট কর্নেল মোহাম্মদ মাহবুব-উল-হক পিএসসি বলেন, আইন-শৃঙ্খলা পরিস্থিতি স্বাভাবিক রাখা এবং সকল ধরনের নাশকতা প্রতিরোধে বিজিবি সদস্যরা নিয়মিত টহল কার্যক্রম পরিচালনার পাশাপাশি স্পর্শকাতর ও গুরুত্বপূর্ণ স্থানের নিরাপত্তা নিশ্চিত করতে কাজ করছে। সীমান্ত এলাকায় সর্বোচ্চ সতর্কতা, দক্ষতা ও পেশাদারিত্বের সঙ্গে মাদক ও চোরাচালান প্রতিরোধ এবং সকল প্রকার অবৈধ অনুপ্রবেশ রোধে বিজিবি নিরলসভাবে কাজ করে যাচ্ছে।",
    "scraped_at": "2025-12-24T23:30:08"
  },
  {
    "url": "https://www.jugantor.com/country-news/1043794",
    "title": "যশোর সীমান্তে সর্বোচ্চ সতর্কতায় বিজিবি",
    "publication_date": "2025-12-22T15:41:23+06:00",
    "keywords": "এনসিপি,যশোর",
    "body": "খুলনা মহানগরীতে জাতীয় নাগরিক পার্টির (এনসিপি) শীর্ষ নেতাকে গুলি করে হত্যাচেষ্টার ঘটনার পর যশোর সীমান্তজুড়ে ব্যাপক নিরাপত্তা জোরদার করেছে বর্ডার গার্ড বাংলাদেশ (বিজিবি)।\nএনসিপির শ্রমিক উইংয়ের খুলনা বিভাগীয় আহ্বায়ক ও দলের কেন্দ্রীয় সমন্বয়ক মো. মোতালেব সিকদারের (৪২) ওপর এই হামলার ঘটনায় জড়িত পলাতক দুর্বৃত্তরা যেন সীমান্ত অতিক্রম করে ভারতে পালাতে না পারে, সে লক্ষ্যেই এই কঠোর ব্যবস্থা নেওয়া হয়েছে।\nবিজিবি সূত্রে জানা গেছে, গত রোববার (২২ ডিসেম্বর) খুলনার সোনাডাঙ্গা থানাধীন সোনাডাঙ্গা আবাসিক এলাকার সামনে দিয়ে যাওয়ার সময় দুর্বৃত্তদের গুলিতে গুরুতর আহত হন এনসিপি নেতা মোতালেব সিকদার। ঘটনার পরপরই আইনশৃঙ্খলা বাহিনীর পাশাপাশি যশোর ব্যাটালিয়ন (৪৯ বিজিবি) সীমান্ত এলাকায় সর্বোচ্চ সতর্কতা জারি করে।\nসীমান্তের গুরুত্বপূর্ণ ও ঝুঁকিপূর্ণ এলাকাগুলোতে টহল জোরদার করা হয়েছে, বাড়ানো হয়েছে গোয়েন্দা নজরদারি। একইসঙ্গে অতিরিক্ত বিজিবি সদস্য মোতায়েন করা হয়েছে। যেসব সীমান্তে কাঁটাতারের বেড়া নেই, সেসব পয়েন্ট কার্যত সিলগালা করা হয়েছে।\nযশোর ব্যাটালিয়ন (৪৯ বিজিবি)-এর অধিনায়ক লেফটেন্যান্ট কর্নেল সাইফুল্লাহ সিদ্দিকী বলেন, এনসিপি নেতা মোতালেব সিকদারের ওপর হামলায় জড়িত আসামিরা যাতে কোনোভাবেই সীমান্ত অতিক্রম করে পালাতে না পারে, সেজন্য বিজিবি সর্বোচ্চ সতর্ক অবস্থানে রয়েছে। সীমান্তের প্রতিটি পয়েন্টে তল্লাশি কার্যক্রম জোরদার করা হয়েছে।\nতিনি আরও জানান, সাম্প্রতিক সময়ে সংঘটিত হাদি হত্যা মামলার পলাতক আসামিরা যাতে এই সুযোগে সীমান্ত ব্যবহার করতে না পারে, সেদিকেও নজর রাখা হচ্ছে।",
    "scraped_at": "2025-12-24T23:30:09"
  },
  {
    "url": "https://www.jugantor.com/entertainment-others/1043793",
    "title": "২০২৫ সালে নজর কাড়লেন যেসব অভিনেত্রী",
    "publication_date": "2025-12-22T15:40:18+06:00",
    "keywords": "",
    "body": "ঢালিউড সিনেমা ইন্ডাস্ট্রিতে চলতি বছর বিভিন্ন ঘরানার সিনেমা মুক্তি পেয়েছে। এসব সিনেমায় শিল্পীদের দেখা গেছে নানা বৈচিত্র্যময় চরিত্রে অভিনয় করতে। কেউ কেউ ভিন্নধর্মী চরিত্রে অভিনয় করে নজর কেড়েছেন। আবার কেউ কেউ দীর্ঘ বিরতির পর ফিরছেন নতুনরূপে।\nচলুন দেখে নেওয়া যাক, ২০২৫ সালে কোন অভিনেত্রী কে কেমন আলোচিত ছিলেন।\nজয়া আহসান\nঢালিউডে ২০২৫ সালের বড় চমক ছিলেন দুই বাংলার জনপ্রিয় অভিনেত্রী জয়া আহসান। কয়েক বছর ধরে কলকাতার কাজ নিয়ে ব্যস্ত থাকলেও চলতি বছর তাকে পাওয়া গেছে দেশের তিন সিনেমায়— ‘জয়া আর শারমিন’, ‘তাণ্ডব’ ও ‘উৎসব’–এ। তিনটি সিনেমাতেই ছিলেন ভিন্ন মেজাজে। অভিনয় দক্ষতা ও ব্যক্তিক্রমী চরিত্র বাছাই মিলিয়ে বছরজুড়ে তিনি ছিলেন আলোচনার কেন্দ্রে।\nইধিকা পাল\nকলকাতার অভিনেত্রী ইধিকা পাল ২০২৩ সালে ‘প্রিয়তমা’ দিয়ে আলোচনায় আসেন। চলতি বছরেও নজর কেড়েছেন তিনি। শাকিব খানের বিপরীতে ‘বরবাদ’–এ সাধারণ চাকরিজীবী থেকে প্রতিশোধপরায়ণ তরুণীর চরিত্রে অভিনয় করে নতুনরূপে পরিচিতি এনে দিয়েছেন। শাকিব–ইধিকার রসায়ন নিয়েও আলোচনা হয়েছে।\nমেহজাবীন চৌধুরী\nমেহজাবীন চৌধুরী দীর্ঘদিন ছোটপর্দায় কাজ করেছেন। রুপালি পর্দায় এসে নিজেকে নতুন রূপ দিয়েছেন তিনি। বিদেশের বিভিন্ন উৎসব ঘুরে চলতি বছর সেপ্টেম্বরে দেশের প্রেক্ষাগৃহে মুক্তি পায় ‘সাবা’। সেই সিনেমার কেন্দ্রীয় চরিত্র 'সাবা' হিসেবে মনে রাখার মতো অভিনয় করেছেন মেহজাবীন। 'সাবা'র প্রতিদিনের সংগ্রাম, একটু মুক্তির আশা এবং দিনের পর দিন অসুস্থ মায়ের সেবা করতে করতে ভেঙে পড়া—সবই মেহজাবীন ফুটিয়ে তুলেছেন চমৎকারভাবে।\nশবনম বুবলী\nঢালিউড অভিনেত্রী শবনম বুবলীর বছর শুরু হয়েছিল মিশ্র অভিজ্ঞতার মধ্য দিয়ে। একাধিক সিনেমার মুক্তি আটকে থাকলেও শেষে প্রেক্ষাগৃহে আসে ‘জংলি’ সিনেমা। ইন্টার্ন চিকিৎসক তিথির চরিত্রে তার স্বচ্ছ ও সাবলীল অভিনয় দর্শকদের কাছে প্রশংসা কুড়ায়। পরে নতুন একাধিক সিনেমার শুটিং করেছেন তিনি। চুক্তিবদ্ধও হয়েছেন একাধিক সিনেমায়। তবে কাজের সঙ্গে বছরজুড়ে ব্যক্তিগত জীবন ঘিরেও আলোচনায় ছিলেন বুবলী।\nপূজা চেরী\nঢালিউডের জনপ্রিয় অভিনেত্রী পূজা শিশুশিল্পী হিসেবে শোবিজে যাত্রা শুরু করেন। চলতি বছরে মুক্তি পাওয়া ‘টগর’–এ জয়িতা চরিত্রে তার অভিনয় ছিল বাস্তবধর্মী। কয়েক বছরে তার ক্যারিয়ারে ওঠানামা থাকলেও এ সিনেমা তাকে নতুন করে আলোচনায় এনেছে। সামাজিক  মাধ্যমে তার উপস্থিতি আর নতুন সিনেমার শুটিং মিলিয়ে বছরজুড়েই আলোচনায় ছিলেন তিনি।\nনুসরাত ফারিয়া\nঅভিনেত্রী নুসরাত ফারিয়ার চলতি বছর প্রেক্ষাগৃহে মুক্তি পায় সিনেমা ‘জ্বীন ৩’। এ সিনেমাটি নিয়ে তেমন আলোচনা না হলেও এর ‘কন্যা’ গানটি সামাজিক মাধ্যমে ঝড় তোলে।\nএছাড়া জুলাই গণ-অভ্যুত্থানের পর মে মাসে হযরত শাহজালাল আন্তর্জাতিক বিমানবন্দর থেকে তাকে গ্রেপ্তার করা হয়। পরে অবশ্য জামিনে মুক্তি পান তিনি। সব মিলিয়ে বছরজুড়েই আলোচনায় ছিলেন নুসরাত ফারিয়া।\nতমা মির্জা\nঅভিনেত্রী তমা মির্জা বছরে মাত্র একটি সিনেমা করেছেন ‘দাগি’। এই একটি সিনেমাই যথেষ্ট। কারণ ‘জেরিন’ চরিত্রে পরিণত অভিনয় করেছেন তমা মির্জা। প্রথম অংশে বেকার প্রেমিককে নিয়ে ত্যক্তবিরক্ত জেরিন থেকে দ্বিতীয়ার্ধের পরিণত জেরিন হিসেবে তাকে মনে রাখতেই হবে। তার রাগ আর ক্রোধ থেকে অসহায়ত্ব দর্শককে ছুঁয়ে গেছে।\nআজমেরী হক বাঁধন\n‘রেহানা মরিয়ম নূর’-এর পর বাঁধনের বড়পর্দায় ফেরা হলো এ সিনেমা দিয়ে। এ সিনেমায়  পুলিশ কর্মকর্তার চরিত্র লিনা ছিল নন–গ্লামারাস। তাড়া করে বেড়ানো অতীত, কর্মক্ষেত্রে একের পর এক প্রতিকূলতা, বসের পুরুষতান্ত্রিক মনোভাব, বিশ্বাসভঙ্গ এবং শেষ দিকে হ্যান্ড টু হ্যান্ড অ্যাকশন—সবটাই ভালোভাবে ফুটিয়ে তুলেছেন বাঁধন।\nতাসনিয়া ফারিণ\n‘ইনসাফ’ দিয়ে প্রথম মূলধারার বাণিজ্যিক সিনেমায় নাম লেখান তাসনিয়া ফারিণ। এ সিনেমাটি তেমন বাণিজ্যিক সাফল্য না পেলেও তার গ্লামারাস উপস্থিতি এবং শরীফুল রাজের সঙ্গে রসায়ন মিলিয়ে ছিল আলোচনায়।\nএ ছাড়া চলতি বছর প্রযোজনা শুরু করেছেন ফারিণ। নতুন গান আর বছর শেষে শাকিব খানের সঙ্গে নতুন সিনেমায় চুক্তিবদ্ধ হয়ে আলোচনায় ছিলেন তিনি।\nসাবিলা নূর\nসাবিলা নূর ১০ বছরের ক্যারিয়ারের পর মূলধারার বাণিজ্যিক সিনেমায় পা রাখেন এ বছর। শাকিব খানের সঙ্গে ‘তাণ্ডব’–এ তার রসায়ন ছিল বছরের অন্যতম আলোচনার বিষয়।",
    "scraped_at": "2025-12-24T23:30:10"
  },
  {
    "url": "https://www.jugantor.com/politics/1043792",
    "title": "নতুন রাজনৈতিক দলের আত্মপ্রকাশ",
    "publication_date": "2025-12-22T15:37:40+06:00",
    "keywords": "রাজধানীর খবর",
    "body": "অপরাজেয় বাংলা নামে নতুন একটি রাজনৈতিক দলের আত্মপ্রকাশ ঘটেছে। সোমবার (২২ ডিসেম্বর) রাজধানীর জাতীয় প্রেসক্লাবের আব্দুস সালাম হলে এক অনাড়ম্বর অনুষ্ঠানে দলটির আত্মপ্রকাশ হয়।\nএকুশে পদকপ্রাপ্ত ব্যক্তিত্ব আহমেদ ইকবাল হায়দারকে চেয়ারপারসন করে হিন্দু, মুসলিম, খ্রিষ্টান, বৌদ্ধ ও উপজাতিসহ ১৯৭১ ও ২০২৪-এর চেতনায় এবং নিজ নিজ ক্ষেত্রে পেশাদারিত্বে অর্জনকারী ব্যক্তিবর্গের সমন্বয়ে এই রাজনৈতিক প্ল্যাটফর্ম গঠিত হয়েছে।\nএতে রয়েছেন ১১ সদস্যের ভাইস চেয়ারম্যান পরিষদ, ২৪ সদস্যের স্ট্যান্ডিং কমিটি এবং ৭১ সদস্যবিশিষ্ট সেন্ট্রাল এক্সিকিউটিভ কমিটি। এই কমিটিতে ট্রান্সজেন্ডার কমিউনিটির প্রতিনিধিত্বের পাশাপাশি আন্তর্জাতিক বন্দর ব্যবস্থাপনা, বাণিজ্য ও বিনিয়োগ বিষয়ে অভিজ্ঞ ব্যক্তিরা যুক্ত রয়েছেন।\nদলের আত্মপ্রকাশ উপলক্ষে অনুষ্ঠানে বক্তৃতা করেন- নবগঠিত দলের ভাইস চেয়ারম্যান বাংলাদেশ বিমান বাহিনীর অবসরপ্রাপ্ত গ্ৰুপ ক্যাপ্টেন ফরিদ উদ্দিন, জনেন্দ্র নাথ সরকার, মো. মোসাদ্দেক, ষ্ট্যান্ডিং কমিটির সদস্য ফরিদুল ইসলাম ফরিদ, একে এসব বি মজুমদার, মীর মুস্তাফিজুর রহমান, গোলাম রহমান, তানজুম আফরোজ আঁখি প্রমুখ।\nবক্তারা বলেন, ৫২-এর ভাষা আন্দোলন, উদ্দীপ্ত ৭১-এর স্বাধীনতার পতাকা হাতে ২৪-এর গণঅভ্যুত্থানোত্তর বাংলাদেশ আজ এমন এক গুরুত্বপূর্ণ মুহূর্তে দাঁড়িয়ে, যেখানে সঠিক বিদেশি বিনিয়োগ পরিকল্পনা বাস্তবায়নের মাধ্যমে বাংলাদেশকে বিশ্বে নেক্সট ১১ অর্থনীতি হিসেবে প্রতিষ্ঠিত করার বাস্তব সুযোগ রয়েছে। সেই লক্ষ্যকে সামনে রেখে ২০৩০-৩১ অর্থবছরের মধ্যে মূলত যোগাযোগ, শিক্ষা, স্বাস্থ্য,পরিবেশ ও সামরিক খাতে ৩১ বিলিয়ন ডলারের বিনিয়োগের মাধ্যমে বাংলাদেশকে একটি স্মার্ট জিও নেশন হিসেবে গড়ে তোলার অভীষ্ট উদ্দেশ্য নিয়েই অপরাজেয় বাংলার আত্মপ্রকাশ।\nপৃথিবীর বৈচিত্র্যময় বৃহত্তম এই ব-দ্বীপ, বিশ্বের অন্যতম বৃহৎ ফুসফুস সুন্দরবনসহ বাংলাদেশের জীববৈচিত্র্য সংরক্ষণে বিজ্ঞানভিত্তিক পরিকল্পনা গ্রহণ, বিজ্ঞানভিত্তিক শিক্ষা, মহাকাশ শিক্ষা ও মহাকাশ বিজ্ঞান বিষয়ে একটি মহাকাশ কেন্দ্র স্থাপন, ব্লু ইকোনমি এবং ভারসাম্যমূলক ডিফেন্স ডক্ট্রিন প্রণয়নে দক্ষ ও অভিজ্ঞ বিশেষজ্ঞদের সমন্বয়েই গড়ে উঠেছে অপরাজেয় বাংলা।আরও পড়ুনআরও পড়ুনহাদির মতো অবস্থা যেন কারো না হয়, সরকারকে নিশ্চিত করতে হবে:  আসিফ মাহমুদ\nঅনুষ্ঠানে অপরাজেয় বাংলার ভাইস চেয়ারম্যান গ্রুপ ক্যাপ্টেন মো. ফরিদ উদ্দিন (অব.) একটি সুস্পষ্ট রোড ম্যাপ তুলে ধরেন।\nদলটির লক্ষ্য ও উদ্দেশ্যে তুলে ধরে তিনি বলেন, বাংলাদেশের স্বাধীনতা, সার্বভৌমত্ব ও অখণ্ডতা রক্ষা করা। একাত্তরের মহান মুক্তিযুদ্ধের চেতনা, গণতন্ত্র, মানবাধিকার, বৈষম্যহীন সমাজ বিনির্মাণ এবং আইনের শাসন প্রতিষ্ঠা করা। জুলাই ২৪ এর গণঅভ্যুত্থানের আকাঙক্ষাকে ধারণ করে একটি বৈষম্যহীন বাংলাদেশ বিনির্মাণ করা। গ্রামীণ জনপদের উন্নয়ন ও শিল্পায়ন কর্মসূচিকে অগ্রাধিকার দিয়ে অর্থনৈতিক সমৃদ্ধি অর্জনের মাধ্যমে জনগণের জীবনমান উন্নয়ন এবং সামগ্রিক সমৃদ্ধি নিশ্চিত করা। অগ্রাধিকারভিত্তিক উন্নয়ন প্রকল্প গ্রহণের মাধ্যমে জাতীয় জীবনে সুষম অর্থনীতি প্রতিষ্ঠা করা, যাতে সকল নাগরিকের খাদ্য, বস্ত্র, চিকিৎসা, শিক্ষা ও বাসস্থানের চাহিদা পূরণের সুযোগ নিশ্চিত হয়।\nসংখ্যাগরিষ্ঠ বাংলাদেশি জনগণের ধর্ম ইসলাম এবং অন্যান্য ধর্মাবলম্বী জনগোষ্ঠীর জন্য ধর্মীয় শিক্ষার সুযোগ নিশ্চিত করে মানবিক মূল্যবোধ সংরক্ষণ করা; অনগ্রসর জনগোষ্ঠীর জন্য শিক্ষা সম্প্রসারণ ও জাতীয় জীবনে তাদের অধিকতর সুবিধা ও সম্মানজনক অংশগ্রহণের সুযোগ নিশ্চিত করা। নারী ও যুব সম্প্রদায়সহ সকল মানবসম্পদের সুষ্ঠু, কার্যকর ও বাস্তবভিত্তিক সদ্ব্যবহার নিশ্চিত করা। আন্তর্জাতিক বন্ধুত্ব, প্রীতি ও সমতার ভিত্তিতে পররাষ্ট্রনীতি প্রণয়ন করা; প্রতিবেশী রাষ্ট্রসমূহের সঙ্গে পারস্পরিক সার্বভৌমত্বের প্রতি সম্মান বজায় রেখে এবং বিশেষভাবে ভ্রাতৃপ্রতিম মুসলিম রাষ্ট্রসমূহের সঙ্গে সুদৃঢ় সম্পর্ক গড়ে তোলা।\nমুক্তবাজার অর্থনীতি, বৈদেশিক বিনিয়োগ এবং বাস্তবমুখী প্রকল্পের মাধ্যমে আর্থ-সামাজিক উন্নয়ন সাধন করে জনগণের জীবনমান উন্নয়ন করা। দ্রুত পরিবর্তনশীল বিশ্বব্যবস্থা, বিশেষ করে আঞ্চলিক ও ভূরাজনৈতিক বাস্তবতায়, বাংলাদেশকে ভারসাম্যপূর্ণ, প্রতিযোগিতামূলক ও সক্ষম কূটনৈতিক এবং প্রতিরক্ষা মতবাদ পূর্ণাঙ্গ করার মাধ্যমে একটি সমৃদ্ধ জাতি গঠন করা। অর্থনৈতিক সমৃদ্ধি অর্জনের মাধ্যমে সাম্রাজ্যবাদ, নয়া উপনিবেশবাদ, আধিপত্যবাদ ও বহিঃআক্রমণ থেকে বাংলাদেশকে রক্ষা করে দুর্নীতি ও বৈষম্যহীন একটি উন্নত রাষ্ট্র হিসেবে প্রতিষ্ঠা করা।",
    "scraped_at": "2025-12-24T23:30:12"
  },
  {
    "url": "https://www.jugantor.com/country-news/1043791",
    "title": "ডেভিল হান্টে আ.লীগ নেতা গ্রেফতার",
    "publication_date": "2025-12-22T15:32:58+06:00",
    "keywords": "আওয়ামী লীগ,গ্রেফতার,সুনামগঞ্জ",
    "body": "সুনামগঞ্জের তাহিরপুরে কার্যক্রম নিষিদ্ধ আওয়ামী লীগ নেতা আফতাব নুরকে গ্রেফতার করেছে পুলিশ। সোমবার (২২ ডিসেম্বর) ভোররাতে উপজেলার ঘাগড়া গ্রাম থেকে তাকে গ্রেফতার করা হয়।\nগ্রেফতারকৃত আফতাব নুর উপজেলার বাদাঘাট ইউনিয়নের ঘাগড়া গ্রামের মৃত শামসুর রহমানের ছেলে ও ওই ইউনিয়নের ওয়ার্ড আওয়ামী লীগের সাধারণ সম্পাদক পদে ছিলেন।\nসোমবার দুপুরে জাহাঙ্গীরকে ২০২৪ সালের ১৬ ডিসেম্বর রাতে দায়েরকৃত একটি নাশকতার মামলায় গ্রেফতার দেখিয়ে সুনামগঞ্জ বিজ্ঞ আদালতের মাধ্যমে জেলা কারাগারে পাঠানো হয়।আরও পড়ুনআরও পড়ুনস্ত্রীকে তালাক দিয়ে দুধ দিয়ে গোসল\nসুনামগঞ্জ জেলা পুলিশের অতিরিক্ত পুলিশ সুপার রাকিবুল হাসান রাসেল এই তথ্য নিশ্চিত করেন।",
    "scraped_at": "2025-12-24T23:30:13"
  },
  {
    "url": "https://www.jugantor.com/campus/1043790",
    "title": "চ্যাটজিপিটির সাহায্যে উত্তর বের করার সময় পরীক্ষার্থী আটক",
    "publication_date": "2025-12-22T15:30:24+06:00",
    "keywords": "জাহাঙ্গীরনগর বিশ্ববিদ্যালয়,চ্যাটজিপিটি",
    "body": "জাহাঙ্গীরনগর বিশ্ববিদ্যালয়ে (জাবি) ২০২৫-২০২৬ শিক্ষাবর্ষের স্নাতক প্রথম বর্ষ (সম্মান) ‘বি’ ইউনিটের (সমাজ বিজ্ঞান অনুষদ) ভর্তি চলাকালীন কৃত্রিম বুদ্ধিমত্তার (চ্যাটজিপিটি) সাহায্যে উত্তর বের করার সময় এক ছাত্রী আটক হয়েছেন।\nসোমবার (২২ ডিসেম্বর) সকাল ১১টায় দ্বিতীয় শিফটের পরীক্ষা চলাকালে বিশ্ববিদ্যালয়ের জহির রায়হান অডিটোরিয়ামের দুই নাম্বার কক্ষ থেকে এ শিক্ষার্থীকে আটক করা হয়। আটকের পর পরীক্ষার্থীকে প্রক্টর অফিসে নিয়ে যাওয়া এবং প্রাথমিক জিজ্ঞাসাবাদ করা হয়।\nপ্রাথমিক জিজ্ঞাসাবাদ শেষ জানা যায়, পরীক্ষার্থীর নাম সাদিয়া আমির মাহি। সে কক্সবাজার চকরিয়ার আমির হোসেন জুয়েলের মেয়ে।\nমেয়েটি তার স্বীকারোক্তিতে বলেন, জাবি ভর্তি পরীক্ষায় একজন পরীক্ষার্থী ছিলাম। আমি স্বেচ্ছায়, স্বজ্ঞানে ও বিনা প্ররোচনায় এই মর্মে স্বীকারোক্তি প্রদান করছি যে, উপরে উল্লিখিত ভর্তি পরীক্ষায় অংশগ্রহণের সময় একটি মোবাইল ফোন নিয়ে পরীক্ষা কেন্দ্রে প্রবেশ করে পরীক্ষার প্রশ্নপত্র পাওয়ার পর ফোনে তার ছবি তুলে চ্যাটজিপিটি (ChatGPT) ব্যবহার করে উত্তর বের করি। এসময় কেন্দ্রের পরিদর্শক দেখতে পেয়ে আমাকে প্রক্টরিয়াল বডির নিকট হস্তান্তর করেন। আমি অসদুপায় অবলম্বন করেছি। আমার দ্বারা সংঘটিত অপরাধে কর্তৃপক্ষ যে ধরণের শাস্তি প্রদান করবেন আমি তা মেনে নিতে বাধ্য থাকব।\nএ বিষয়ে হলের দায়িত্বপ্রাপ্ত শিক্ষক জানান, প্রথমে ঐ শিক্ষার্থীকে আমাদের সন্দেহ হয় তাই তাকে পিছনের সিট থেকে সামনের সিটে নিয়ে যাই। কিন্তু সামনের সিটে বসেও সে মোবাইলে চ্যাটজিপিটি দিয়ে পরীক্ষায় অসাদুপায় অবলম্বন করে। পরবর্তীতে তাকে হাতেনাতে ধরে বিশ্ববিদ্যালয় প্রশাসনের সোপর্দ করি।\nএ বিষয়ে বিশ্ববিদ্যালয় প্রক্টর অধ্যাপক রাশেদুল আলম জানান, আমরা সংশ্লিষ্ট অনুষদের ইউনিট প্রধানকে জানিয়েছি যেন এ পরীক্ষার্থীর পরীক্ষা বাতিল করে এবং আর কখনো যেন জাহাঙ্গীরনগর বিশ্ববিদ্যালয়ে পরীক্ষা না দিতে পারে সে বিষয়ে ব্যবস্থা গ্রহণ করে।",
    "scraped_at": "2025-12-24T23:30:14"
  },
  {
    "url": "https://www.jugantor.com/islam-life/1043789",
    "title": "রজব: আত্মশুদ্ধির পথে সময়ের নীরব আহ্বান",
    "publication_date": "2025-12-22T15:20:44+06:00",
    "keywords": "ইসলাম ধর্ম,ইসলাম",
    "body": "মানুষের জীবন প্রতিনিয়ত ছুটে চলে সময়ের স্রোতে। এই স্রোতের মাঝেই কিছু সময় আসে, যা মানুষকে থামতে শেখায়, নিজের দিকে ফিরে তাকাতে বাধ্য করে।\nইসলামি বর্ষপঞ্জিকার রজব মাস তেমনই এক সময়। এটি কোনো উৎসবের ডাক নয়, বরং আত্মসংযম, অনুশোচনা ও আল্লাহর দিকে ফিরে যাওয়ার এক গভীর নীরব আহ্বান। রজব মানুষকে বাহ্যিক ব্যস্ততা থেকে সরিয়ে এনে অন্তরের দরজায় দাঁড় করিয়ে দেয়।\nসম্মানিত মাস হিসেবে রজবের কুরআনি অবস্থান\nপবিত্র কুরআনে আল্লাহ তাআলা সময়ের গুরুত্ব ও পবিত্রতা সম্পর্কে স্পষ্ট ঘোষণা দিয়েছেন। তিনি বলেন, “নিশ্চয়ই আল্লাহর কাছে মাসের সংখ্যা বারো—আল্লাহর কিতাবে, যেদিন তিনি আকাশমণ্ডলী ও পৃথিবী সৃষ্টি করেছেন। এর মধ্যে চারটি মাস সম্মানিত। সুতরাং তোমরা এসব মাসে নিজেদের প্রতি জুলুম করো না।” (সূরা আত-তাওবা, ৩৬)\nএই আয়াত শুধু সময়ের হিসাব নয়, বরং নৈতিক দায়িত্বের ঘোষণাও বটে। ‘নিজেদের প্রতি জুলুম করো না’ এই নির্দেশনা ইঙ্গিত করে যে, এসব মাসে পাপ, অন্যায় ও সীমালঙ্ঘন থেকে দূরে থাকা আরও বেশি জরুরি।\nরাসুলুল্লাহ সা. এই আয়াতের ব্যাখ্যায় চারটি সম্মানিত মাসের নাম উল্লেখ করে বলেন, “বছর বারো মাসের। এর মধ্যে চারটি হারাম মাস—যুলকাদাহ, যুলহিজ্জাহ, মুহাররম এবং রজব।” (সহিহ বুখারি, হাদিস, ৩১৯৭; সহিহ মুসলিম, হাদিস, ১৬৭৯)\nএই ঘোষণার মাধ্যমে রজব মাসের মর্যাদা ও গুরুত্ব সুস্পষ্ট হয়ে ওঠে।\nআত্মসংযম ও প্রস্তুতির সূচনালগ্ন\nইসলামি চিন্তাধারায় রজবকে রমজানের প্রস্তুতির প্রথম ধাপ হিসেবে বিবেচনা করা হয়। সালাফে সালেহিনদের দৃষ্টিতে আত্মশুদ্ধি ছিল একটি ধারাবাহিক প্রক্রিয়া—যার সূচনা রজবে, গভীরতা শাবানে এবং পরিপূর্ণতা রমজানে। এই দৃষ্টিভঙ্গি আমাদের শেখায়, আত্মিক উন্নয়ন কখনো হঠাৎ ঘটে না, এটি সময়, সচেতনতা ও আন্তরিক চেষ্টার ফল।\nআরও পড়ুনআরও পড়ুনদেশের আকাশে রজব মাসের চাঁদ দেখা গেছে\nরজব মাস মানুষকে নিজের জীবনের দিকে নতুন করে তাকাতে শেখায়। এই সময় একজন মুমিন নিজের ভুল, অবহেলা ও গুনাহের হিসাব নিতে পারে এবং নিজেকে সংশোধনের পথে এগিয়ে যেতে পারে।\nইবাদত ও আত্মশুদ্ধির প্রকৃত দিকনির্দেশনা\nরজব মাসে নির্দিষ্ট কোনো ফরজ ইবাদত বা বিশেষ নামাজ শরিয়তসম্মতভাবে প্রমাণিত নয়। তবে এই মাসে তাওবা, ইস্তিগফার, নফল ইবাদত, কুরআন তিলাওয়াত ও দোয়ার প্রতি মনোযোগী হওয়া অত্যন্ত মর্যাদাপূর্ণ।\nরাসুলুল্লাহ সা. বলেছেন, “আল্লাহর কাছে সবচেয়ে প্রিয় আমল হলো সেই আমল, যা নিয়মিত করা হয়—যদিও তা অল্প হয়।”(সহিহ বুখারি, হাদিস, ৬৪৬৪)\nএই হাদিস রজব মাসে ধারাবাহিক ইবাদত ও আত্মশুদ্ধির অভ্যাস গড়ে তোলার গুরুত্ব স্পষ্ট করে।\nবিদআত থেকে সতর্কতা ও সুন্নাহর ভারসাম্য\nরজব মাসকে কেন্দ্র করে ইতিহাসে কিছু আমল প্রচলিত হয়েছে, যেগুলোর পক্ষে শক্ত কুরআনি বা সহিহ হাদিসি দলিল পাওয়া যায় না। ইসলাম ইবাদতের ক্ষেত্রে আবেগের চেয়ে দলিলকে অগ্রাধিকার দেয়।\nআরও পড়ুনআরও পড়ুনআরবি ১২ মাসের নাম-ফজিলত ও জানা-অজানা তথ্য\nরাসুলুল্লাহ সা. যেভাবে ইবাদত করেছেন, সেভাবেই ইবাদত করাই একজন মুমিনের জন্য নিরাপদ ও গ্রহণযোগ্য পথ।এই ভারসাম্যপূর্ণ দৃষ্টিভঙ্গিই ইসলামের সৌন্দর্য—যেখানে অতিরঞ্জন নয়, বরং সংযম ও সচেতনতাই তাকওয়ার পরিচয়।\nরজবের অন্তর্নিহিত শিক্ষা\nরজব মাস উচ্চস্বরে কিছু করতে বলে না। এটি মানুষকে চুপচাপ নিজের অন্তরের দিকে তাকাতে শেখায়। এই মাস মনে করিয়ে দেয়, আল্লাহর দিকে ফিরে যাওয়ার জন্য বড় কোনো উপলক্ষের প্রয়োজন নেই—প্রয়োজন শুধু আন্তরিক নিয়ত, অনুশোচনা এবং পরিবর্তনের সাহস। রজব আমাদের শেখায় সময়ের মূল্য, আত্মসংযমের শক্তি এবং নীরব আত্মশুদ্ধির সৌন্দর্য। এটি এমন এক সময়, যখন একজন মানুষ নিজের ভুল স্বীকার করে আল্লাহর সামনে দাঁড়াতে পারে—নতুন করে শুরু করার প্রত্যাশায়।\nলেখক:শিক্ষার্থী, আল-আজহার বিশ্ববিদ্যালয়,কায়রো, মিশর",
    "scraped_at": "2025-12-24T23:30:15"
  },
  {
    "url": "https://www.jugantor.com/cricket/1043788",
    "title": "সাকিবের পর ‘টাইলক্স’ ব্র্যান্ডের অ্যাম্বাসেডর হলেন শোয়েব",
    "publication_date": "2025-12-22T15:03:31+06:00",
    "keywords": "শোয়েব আখতার,সাকিব আল হাসান",
    "body": "দেশের শীর্ষ কসমেটিক্স, স্কিনকেয়ার ও হোমকেয়ার পণ্য উৎপাদনকারী রিমার্ক-হারল্যান গ্রুপের জনপ্রিয় ব্র্যান্ড টাইলক্সের নতুন ব্র্যান্ড অ্যাম্বাসেডর হয়েছেন পাকিস্তানের প্রাক্তন তারকা ফাস্ট বোলার ও ‘রাওয়ালপিন্ডি এক্সপ্রেস’ খ্যাত শোয়েব আখতার। এর আগে দীর্ঘ সময় ধরে সাকিব আল হাসান টাইলক্সের সঙ্গে যুক্ত ছিলেন।\nটাইলক্স বাংলাদেশে একটি পরিচিত হোমকেয়ার ব্র্যান্ড। নতুন বিজ্ঞাপনে শোয়েব আখতারকে দেখা যাবে ‘ক্লিন মানেই টাইলক্স—টাইলক্স মানেই ক্লিন’ স্লোগান নিয়ে। টাইলক্স মূলত ঘরবাড়ি ও কর্মক্ষেত্রকে পরিষ্কার, স্বাস্থ্যকর ও জীবাণুমুক্ত রাখতে সহায়তা করে। অন্যান্য ক্লিনিং পণ্যের মতো টাইলক্সের কোনো কড়া কেমিক্যাল গন্ধ নেই এবং এটি বাংলাদেশের একমাত্র অ্যামোনিয়া-ফ্রি সারফেস ক্লিনিং রেঞ্জ।\nবিশ্বব্যাপী ব্র্যান্ডটির পরিচিতি বাড়ানোর লক্ষ্যেই শোয়েব আখতারকে ব্র্যান্ড অ্যাম্বাসেডর হিসেবে নিয়োগ করা হয়েছে। ক্রিকেটে গতি, শক্তি এবং আগ্রাসী মানসিকতার জন্য পরিচিত শোয়েব আখতার ব্র্যান্ডটির মূল বার্তার সঙ্গে পুরোপুরি সামঞ্জস্যপূর্ণ, এমনটাই মনে করছেন রিমার্ক কর্তৃপক্ষ। শোয়েব আখতার এখন ঢাকা ক্যাপিটালসের মেন্টর হিসেবে দায়িত্ব পালন করছেন এবং রিমার্ক-হারল্যানের অন্যান্য ব্র্যান্ডের ব্র্যান্ড অ্যাম্বাসেডর হিসেবেও কাজ করবেন।\nশোয়েব আখতার বলেন, ‘পরিচ্ছন্নতা এবং স্বাস্থ্যবিধি এখন আমাদের দৈনন্দিন জীবনের একটি গুরুত্বপূর্ণ অংশ। ঘর বা কর্মস্থল পরিষ্কার রাখা সুস্থ থাকার প্রথম শর্ত। টাইলক্সের মতো একটি ব্র্যান্ডের সঙ্গে যুক্ত হতে পেরে আমি গর্বিত।’ তিনি আরও বলেন, ‘ক্রিকেট ক্যারিয়ারে ফিটনেস এবং পরিচ্ছন্নতা সবসময় আমার কাছে গুরুত্ব পেত। সাধারণ মানুষের জন্যও এ বিষয়গুলো সমান গুরুত্বপূর্ণ। টাইলক্স এই সচেতনতা মানুষের মাঝে ছড়িয়ে দিচ্ছে।’\nআরও পড়ুনআরও পড়ুন‘আপাতত অবসর নেওয়ার কোনো পরিকল্পনা নেই’\nটাইলক্সের চিফ বিজনেস অফিসার মারুফুর রহমান বলেন, ‘সাকিব আল হাসানের মাধ্যমে যে জনপ্রিয়তা তৈরি হয়েছিল, তার পর এবার শোয়েব আখতার ব্র্যান্ড অ্যাম্বাসেডর হওয়ার মাধ্যমে আন্তর্জাতিক বাজারেও টাইলক্সের পরিচিতি আরও বাড়বে। আমরা আশা করি, এর গুণগত মানের কারণে এটি আন্তর্জাতিকভাবে জনপ্রিয় হবে।’\nরিমার্কের ব্যবস্থাপনা পরিচালক নাজমুল আলম বলেন, ‘টাইলক্স এমন একটি ব্র্যান্ড যা শুধু ঘর পরিষ্কার করে না, পরিবেশকেও সুগন্ধিত রাখে—এটি আসলে একটি অলরাউন্ডার। আমাদের পণ্যটি এশিয়ার অন্যতম বৃহৎ এবং পরিবেশবান্ধব ফ্যাক্টরিতে প্রস্তুত হয়।’\nশোয়েব আখতার তার গতি বোলিংয়ের জন্য আন্তর্জাতিক ক্রিকেটে পরিচিতি পেয়েছেন। অন্যদিকে, সাকিব আল হাসান টাইলক্সের ব্র্যান্ড ইমেজ গড়তে গুরুত্বপূর্ণ ভূমিকা পালন করেছেন। নতুন এ পরিবর্তনের মাধ্যমে টাইলক্স তাদের ব্র্যান্ডিংয়ে একটি নতুন দৃষ্টিভঙ্গি যুক্ত করেছে।",
    "scraped_at": "2025-12-24T23:30:16"
  },
  {
    "url": "https://www.jugantor.com/country-news/1043787",
    "title": "স্ত্রীকে তালাক দিয়ে দুধ দিয়ে গোসল",
    "publication_date": "2025-12-22T14:42:27+06:00",
    "keywords": "গোপালগঞ্জ",
    "body": "বিয়ের সাত বছর পর স্ত্রীকে তালাক দিয়ে দুধ দিয়ে গোসল করেছেন গোপালগঞ্জের কাশিয়ানীর রিয়াদ শরীফ (৩০) নামের এক যুবক।\nশনিবার (২১ ডিসেম্বর) উপজেলার সাজাইল ইউনিয়নের বাট্টাইধোবা গ্রামে এ ঘটনা ঘটে।রিয়াদ একই গ্রামের হাসান শরীফের ছেলে। তিনি পেশায় একজন কৃষক।\nএ ঘটনায় এলাকায় ব্যাপক চাঞ্চল্যের সৃষ্টি হয়েছে। দুধ দিয়ে গোসলের ভিডিওটি ইতোমধ্যে ফেসবুকে ছড়িয়ে পড়েছে।\nস্থানীয়রা জানান, ২০১৮ সালে রিয়াদ শরীফ প্রেমের সম্পর্ক করে মাজড়া গ্রামের মফিজুর শেখের মেয়ে মৌ খাতুনকে পারিবারিকভাবে বিয়ে করেন। তাদের সংসারে একটি কন্যা সন্তানও রয়েছে। বিয়ের কয়েক বছর পর থেকেই স্বামী-স্ত্রীর মধ্যে পারিবারিক কলহ শুরু হয়। প্রায় এক সপ্তাহ আগে মৌ খাতুন বাড়ি থেকে চলে যান। পরে রিয়াদ শরীফ ও তার পরিবার জানতে পারেন তিনি অন্য কোথাও চলে গেছেন।\nএক পর্যায়ে গত শনিবার (২০ ডিসেম্বর) উভয় পরিবারের সম্মতিতে স্থানীয় কাজীর মাধ্যমে রিয়াদ শরীফ ও মৌ খাতুনের বিবাহ বিচ্ছেদ সম্পন্ন হয়।আরও পড়ুনআরও পড়ুনসীমান্তে অবৈধ অনুপ্রবেশের দায়ে ২৭ জন আটক\nরিয়াদ শরীফ বলেন, ‘বিয়ের পর কিছুদিন আমাদের সংসার ভালোই চলছিল। কিন্তু কিছু দিন পর থেকে আমার স্ত্রীর চলাফেরা ছিল বেপরোয়া। আমার পরিবারের সবার সঙ্গে খারাপ ব্যবহার করতো। এক সপ্তাহ আগে সে বাবার বাড়িতে চলে যায়। পরে খোঁজ নিয়ে জানতে পারি অন্য কোথাও চলে গেছে। তার এমন কার্যকলাপ আমি কোনোভাবেই মেনে নিতে পারিনি। তাই তালাক দেওয়ার সিদ্ধান্ত নিই এবং দুধ দিয়ে গোসল করি।’\nসাজাইল ইউনিয়ন পরিষদের চেয়ারম্যান মাহাবুবুল আলম সেলিম বলেন, ‘বিষয়টি আমার জানা ছিল না। তবে সামাজিক যোগাযোগমাধ্যমে একটি ভিডিও দেখেছি। পরে খোঁজ নিয়ে জানতে পারি যে, উভয় পরিবারের সম্মতিতে আপস তালাকের মাধ্যমেই বিচ্ছেদ ঘটেছে।’",
    "scraped_at": "2025-12-24T23:30:17"
  },
  {
    "url": "https://www.jugantor.com/national/1043786",
    "title": "প্রথম আলো-ডেইলি স্টারে হামলার ঘটনায় গ্রেফতার ১৭, শনাক্ত ৩১",
    "publication_date": "2025-12-22T14:41:04+06:00",
    "keywords": "গ্রেফতার,প্রথম আলো ,ডিএমপি",
    "body": "রাজধানীর কাওরান বাজারে প্রথম আলোর অফিসে হামলা, ভাঙচুর ও লুটপাটের ঘটনায় ১৭ জনকে গ্রেফতার করেছে পুলিশ। এই ঘটনায় এখন পর্যন্ত ৩১ জনকে শনাক্ত করা হয়েছে বলে জানিয়েছেন ঢাকা মেট্রোপলিটন পুলিশের (ডিএমপি) অতিরিক্ত কমিশনার (ক্রাইম অ্যান্ড অপারেশনস) এস এন নজরুল ইসলাম।\nসোমবার (২২ ডিসেম্বর) দুপুরে ডিএমপির মিডিয়া সেন্টারে এক সংবাদ সম্মেলনে এই তথ্য জানান তিনি।\nতিনি বলেন, গত শুক্রবার (১৮ ডিসেম্বর) রাত সাড়ে ১০টা থেকে পরের দিন ভোর পর্যন্ত শাহবাগ মোড় থেকে কারওয়ান বাজার এলাকায় বিক্ষোভের সুযোগ নিয়ে কতিপয় দুষ্কৃতিকারী প্রথম আলো ও পরে ডেইলি স্টার পত্রিকার কার্যালয়ে ভাঙচুর, অগ্নিসংযোগ ও লুটপাট চালায়। পরিস্থিতি নিয়ন্ত্রণে পুলিশ, সেনাবাহিনী ও অন্যান্য আইনশৃঙ্খলা বাহিনী সর্বোচ্চ চেষ্টা চালালেও বিপুল জনসমাগম ও উত্তেজনাকর পরিস্থিতির কারণে তাৎক্ষণিক কঠোর পদক্ষেপ নিতে পারেনি পুলিশ। এমনকি ফায়ার সার্ভিসের গাড়ি আটকে দেয় বিক্ষোভকারীরা।\nঘটনার পর প্রথম আলো কর্তৃপক্ষ মামলা করে। ডেইলি স্টারের মামলা ক্ষয়ক্ষতির পরিমাণ নির্ধারণ শেষে প্রক্রিয়াধীন রয়েছে। দুই প্রতিষ্ঠানে হামলার ঘটনায় জড়িতদের থানা পুলিশ, ডিবি, সিটিটিসি ও অন্যান্য গোয়েন্দা সংস্থা সিসিটিভি ও ভিডিও ফুটেজ বিশ্লেষণ করে শনাক্তে কাজ করছে।\nআরও পড়ুনআরও পড়ুন৯০ দিনের মধ্যে হাদি হত্যার বিচার সম্পন্ন হবে: আইন উপদেষ্টা\nনজরুল ইসলাম বলেন, এ পর্যন্ত থানা পুলিশ ১৩ জন, সিটিটিসি ৩ জন এবং ডিবি ১ জনসহ মোট ১৭ জনকে গ্রেফতার করা হয়েছে। পাশাপাশি সিসিটিভি ফুটেজ দেখে সহিংসতায় জড়িত ৩১ জনকে শনাক্ত করা হয়েছে।\nতাদের মধ্যে ১৩ জনকে গ্রেফতার করেছে পুলিশ। গ্রেফতারকৃতদের মধ্যে মো. নাইম (২৬) দেড় লাখ টাকা লুট করেছেন। সেই টাকা দিয়ে সে টিভি ও টাচ স্ক্রিন ফ্রিজ কিনেছে। তার কাছ থেকেই ৫০ হাজার টাকা, টিভি ও ফ্রিজ উদ্ধার করা হয়েছে। অন্যরা হলেন- আকাশ আহমেদ সাগর, মো. আব্দুল আহাদ, বিপ্লব, নজরুল ইসলাম মিনহাজ, মো. জাহাঙ্গীর, সোহেল রানা, মো. হাসান, রাসেল ওরফে শাকিল, আব্দুল বারেক শেখ ওরফে আলামিন, রাশেদুল ইসলাম, সোহেল রানা ও শফিকুল ইসলাম।\nগ্রেফতারদের রাজনৈতিক পরিচয়ের বিষয়ে জানতে চাইলে তিনি বলেন, রাজনৈতিক সম্পৃক্ততা আমি খুঁজতে চাচ্ছি না। এরা দুষ্কৃতিকারী। তারা আইন ভঙ্গ করছেন। আইন নিজের হাতে তুলে নিয়েছেন। বাংলাদেশের প্রচলিত যে আইন, যে বিচারব্যবস্থা, সে বিচারব্যবস্থায় তাদের বিচার নিশ্চিত করা হবে। সে যে দলেরই হোক, যে মতেরই হোক।\nডিএমপির এই ঊর্ধ্বতন কর্মকর্তা বলেন, রাজনৈতিক সম্পৃক্ততা খোঁজার চেয়ে দুষ্কৃতিকারীদের আইনের আওতায় এনে প্রচলিত বিচারব্যবস্থার মাধ্যমে শাস্তি নিশ্চিত করাই আমাদের মূল লক্ষ্য। অপরাধী যে দলেরই হোক বা যে মতাদর্শেরই হোক, কাউকে ছাড় দেওয়া হবে না।",
    "scraped_at": "2025-12-24T23:30:18"
  },
  {
    "url": "https://www.jugantor.com/capital/1043785",
    "title": "বিক্ষোভ মিছিলের ডাক ইনকিলাব মঞ্চের",
    "publication_date": "2025-12-22T14:35:47+06:00",
    "keywords": "বিক্ষোভ,ওসমান হাদি,ইনকিলাব মঞ্চ",
    "body": "শহীদ ওসমান\r\nহাদির হত্যাকাণ্ডের সঙ্গে জড়িত খুনিদের দ্রুত গ্রেফতার দাবিতে রাজধানীতে বিক্ষোভ মিছিলের\r\nডাক দিয়েছে ইনকিলাব মঞ্চ।\nসোমবার (২২\r\nডিসেম্বর) বিকেল ৩টায় শহীদ হাদি চত্বর (শাহবাগ) থেকে শহীদ মিনার পর্যন্ত এ বিক্ষোভ\r\nমিছিল অনুষ্ঠিত হবে বলে জানানো হয়েছে।\nএদিন বেলা সোয়া\r\n২টায় সামাজিক মাধ্যম ফেসবুকে ইনকিলাব মঞ্চ ও শহীদ ওসমান হাদির ভেরিফায়েড পেজ\r\nথেকে দেওয়া এক পোস্টে এ তথ্য জানানো হয়।\nএতে দেওয়া এক\r\nব্যানারে বলা হয়- শহীদ ওসমান হাদির হত্যাকাণ্ডের সঙ্গে জড়িত খুনিদের দ্রুত গ্রেফতারের\r\nদাবিতে বিক্ষোভ মিছিল বেলা ৩টায়। শহীদ হাদি চত্বর (শাহবাগ) থেকে শহীদ মিনার।\nএর আগে, জাতীয়\r\nজাদুঘরের সামনে আয়োজিত এক সংবাদ সম্মেলন থেকে ২৪ ঘণ্টার আলটিমেটাম দেন ইনকিলাব মঞ্চের\r\nসদস্যসচিব আবদুল্লাহ আল জাবের।\nএ সময়, ইনকিলাব\r\nমঞ্চের মুখপাত্র ও জুলাই আন্দোলনের সম্মুখযোদ্ধা শহীদ ওসমান হাদি হত্যাকাণ্ডের সুষ্ঠু\r\nও দ্রুত বিচার নিশ্চিত করতে আগামী ২৪ ঘণ্টার মধ্যে একটি বিচারিক ট্রাইব্যুনাল গঠনের\r\nদাবি জানিয়েছে ইনকিলাব মঞ্চ। প্রয়োজনে আন্তর্জাতিক গোয়েন্দা সংস্থার সহায়তা নেওয়ার\r\nদাবিও জানিয়েছে সংগঠনটি।\nআবদুল্লাহ আল\r\nজাবের বলেন, জুলাই-পরবর্তী বাংলাদেশের জন্য এই হত্যাকাণ্ড একটি বড় পরীক্ষা। এ ঘটনায়\r\nদৃশ্যমান ও কার্যকর পদক্ষেপ না নিলে রাষ্ট্রের ওপর জনগণের আস্থা আরও ক্ষুণ্ন হবে। এজন্য\r\nওসমান হাদি হত্যাকাণ্ডের সুষ্ঠু তদন্ত ও বিচার নিশ্চিত করতে প্রয়োজনে আন্তর্জাতিক গোয়েন্দা\r\nসংস্থার সহায়তা নেওয়া জরুরি।\nইনকিলাব মঞ্চের\r\nসদস্যসচিব বলেন, বাংলাদেশের অতীতেও বিভিন্ন গুরুত্বপূর্ণ ঘটনায় আন্তর্জাতিক সহায়তা\r\nনেওয়া হয়েছে। ওসমান হাদির মতো একজন গুরুত্বপূর্ণ ব্যক্তির হত্যাকাণ্ডের ক্ষেত্রেও সেই\r\nপথেই হাঁটতে হবে। তিনি বলেন, ওসমান হাদি ঢাকা-৮ আসনের একজন গুরুত্বপূর্ণ প্রার্থী ছিলেন\r\nএবং জুলাই-পরবর্তী সময়ে বাংলাদেশের সবচেয়ে সাহসী কণ্ঠগুলোর একটি হিসেবে পরিচিত ছিলেন।\r\nকোনো ভয়ভীতি ছাড়াই তিনি সব সময় সত্য কথা বলেছেন।\nবর্তমান সরকারব্যবস্থায়\r\nযে আপাত স্থিতিশীলতা দেখা যাচ্ছে, এর পেছনেও ওসমান হাদির গুরুত্বপূর্ণ ভূমিকা রয়েছে\r\nবলেও দাবি করেন তিনি।\nহাদি হত্যাকাণ্ডের\r\nবিচার না হলে এ ধরনের ঘটনার পুনরাবৃত্তি হতে পারে উল্লেখ করে জাবের বলেন, ওসমান হাদির\r\nরক্ত ঝরেছে আর আমরা যদি খুনিদের বিচার দেখতে না পাই—তা হতে পারে না। জুলাই-পরবর্তী বাংলাদেশের\r\nজন্য এই প্রশ্ন কোনোভাবেই এড়িয়ে যাওয়ার সুযোগ নেই। বিচার নিশ্চিত না হলে দেশে এ ধরনের\r\nঘটনা আরও বাড়বে।\nসংবাদ সম্মেলনে\r\nতিনি অভিযোগ করেন, সাম্প্রতিক সময়ে ওসমান হাদির হত্যাকাণ্ডকে মূল আলোচনা থেকে সরিয়ে\r\nদেওয়ার চেষ্টা চলছে। কিন্তু হাদিকে ‘মেইন সাবজেক্ট’থেকে বাদ দিলে আর কোনো বিষয়ই মূল সাবজেক্ট\r\nথাকবে না। রাষ্ট্রের সব সিদ্ধান্ত হাদিকে কেন্দ্র করেই গ্রহণ করতে হবে বলে জোর দেন\r\nতিনি।",
    "scraped_at": "2025-12-24T23:30:19"
  },
  {
    "url": "https://www.jugantor.com/national/1043784",
    "title": "৯০ দিনের মধ্যে হাদি হত্যার বিচার সম্পন্ন হবে: আইন উপদেষ্টা",
    "publication_date": "2025-12-22T14:24:28+06:00",
    "keywords": "আইন উপদেষ্টা,আসিফ নজরুল,বিচার,ওসমান হাদি গুলিবিদ্ধ",
    "body": "শহীদ শরীফ ওসমান হাদি হত্যার বিচার হবে দ্রুত বিচার ট্রাইব্যুনালে হবে বলে জানিয়েছেন আইন উপদেষ্টা আসিফ নজরুল। সোমবার (২২ ডিসেম্বর) নিজের ফেসবুক স্ট্যাটাসে এই তথ্য জানান তিনি।\nআসিফ নজরুল তার পোস্টে লেখেন, ‘শহিদ শরিফ ওসমান হাদি হত্যার বিচার হবে দ্রুত বিচার ট্রাইব্যুনালে। দ্রুত বিচার ট্রাইব্যুনাল আইন, ২০০২ এর ১০ ধারা অনুযায়ী পুলিশ রিপোর্ট আসার পর সর্বোচ্চ ৯০ দিনের মধ্যে বিচার সম্পন্ন করা হবে।’\nএর আগে, শরিফ ওসমান হাদি হত্যার বিচার প্রক্রিয়া শেষ করতে দ্রুত বিচারিক ট্রাইব্যুনাল গঠনের দাবি জানায় ইনকিলাব মঞ্চ। সোমবার (২২ ডিসেম্বর) দুপুর সাড়ে ১২টার দিকে রাজধানীর শাহবাগে জাতীয় জাদুঘরের সামনে সংবাদ সম্মেলনে এ দাবি জানান সংগঠনের সদস্য সচিব আব্দুল্লাহ আল জাবের।\nজাবের বলেন, এই হত্যাকাণ্ডের জন্য একটি দ্রুত বিচারিক ট্রাইব্যুনাল গঠন করতে হবে। প্রয়োজনে আন্তর্জাতিক পেশাদার তদন্ত সংস্থার সহায়তা নিতে হবে। কোনো তথাকথিত ‘বন্দুকযুদ্ধ’ নয়-আমরা চাই প্রকাশ্য বিচার।",
    "scraped_at": "2025-12-24T23:30:21"
  },
  {
    "url": "https://www.jugantor.com/cricket/1043783",
    "title": "‘আপাতত অবসর নেওয়ার কোনো পরিকল্পনা নেই’",
    "publication_date": "2025-12-22T14:21:23+06:00",
    "keywords": "রোহিত শর্মা",
    "body": "নিজের ওয়ানডে ক্রিকেটের ভবিষ্যৎ নিয়ে চিন্তা প্রকাশ করেছেন রোহিত শর্মা। ৩৮ বছর বয়সী এই ভারতীয় ব্যাটার জানিয়েছেন, তার এখনই অবসর নেওয়ার কোনো পরিকল্পনা নেই এবং তিনি ওয়ানডে ফরম্যাটে আরও কিছু বছর খেলতে চান।\nআইসিসি ওয়ানডে ব্যাটিং র‍্যাঙ্কিংয়ে বর্তমানে এক নম্বরে থাকা রোহিত ২০২৫ সালকে তার ক্যারিয়ারের অন্যতম সফল বছর হিসেবে বিবেচনা করেছেন। বছরজুড়ে ভারতীয় দলের হয়ে ১৪টি ওয়ানডে ম্যাচে তিনি ৬৫০ রান করেছেন, যার মধ্যে ২টি সেঞ্চুরি এবং ৪টি হাফ সেঞ্চুরি রয়েছে।\nবিশেষ করে অক্টোবরে অস্ট্রেলিয়া সফরটি ছিল তার ক্যারিয়ারের সেরা সময়গুলোর মধ্যে অন্যতম। ওই সিরিজে সর্বোচ্চ রান সংগ্রাহক হয়ে তিনি ‘প্লেয়ার অব দ্য সিরিজ’ নির্বাচিত হন এবং এই পারফরম্যান্সের মাধ্যমেই প্রথমবারের মতো আইসিসি ওয়ানডে র‍্যাঙ্কিংয়ের শীর্ষে পৌঁছান।\nঅস্ট্রেলিয়া সফরের আগে রোহিত শর্মার ক্যারিয়ার নিয়ে অনেক প্রশ্ন উঠেছিল, এমনকি চ্যাম্পিয়নস ট্রফি জেতার পরও তাকে ওয়ানডে অধিনায়কত্ব থেকে সরিয়ে দেওয়া হয়েছিল। অনেকেই মনে করছিলেন, অস্ট্রেলিয়া সফরই হয়ত তার আন্তর্জাতিক ক্যারিয়ারকে চূড়ান্ত সিদ্ধান্তে পৌঁছাবে, কিন্তু ব্যাটিং পারফরম্যান্স দিয়ে তিনি সেই প্রশ্নগুলোর উত্তর দিয়েছেন।\nআরও পড়ুনআরও পড়ুনএমিরেটসের দলে সুযোগ পাওয়া কঠিন: সাকিব\nসম্প্রতি এক অনুষ্ঠানে তিনি নিজের ক্যারিয়ার নিয়ে খোলামেলা কথা বলেছেন। রোহিত তার জীবনকে একটি উড়োজাহাজের সঙ্গে তুলনা করে বলেন, তার শুরুটা কঠিন ছিল, তবে একবার গতি পেয়ে সেই উড়োজাহাজ এখনো উড়ছে। তিনি চান, সেটি এখনই নেমে না যাক।\nনিউজিল্যান্ডের বিপক্ষে তিন ম্যাচের ওয়ানডে সিরিজ এবং ঘরোয়া বিজয় হাজারে ট্রফির প্রস্তুতি নিচ্ছেন রোহিত শর্মা। সব মিলিয়ে তিনি ওয়ানডেতে আরও কিছুদিন নিজের উপস্থিতি দেখতে পাচ্ছেন।\nএছাড়াও, রোহিতের সতীর্থ বিরাট কোহলিও ২০২৭ সালের ওয়ানডে বিশ্বকাপের জন্য নিজেকে প্রস্তুত করছেন। অস্ট্রেলিয়া সফরের আগে রোহিত শর্মা প্রায় ১০ কেজি ওজন কমিয়েছেন, যা তার মাঠের পারফরম্যান্সে ইতিবাচক প্রভাব ফেলেছে।",
    "scraped_at": "2025-12-24T23:30:22"
  },
  {
    "url": "https://www.jugantor.com/apps/1043782",
    "title": "হ্যাশট্যাগ ব্যবহারে ইনস্টাগ্রামের নতুন নিয়ম",
    "publication_date": "2025-12-22T14:14:40+06:00",
    "keywords": "ইনস্টাগ্রাম",
    "body": "ইনস্টাগ্রাম এখন থেকে পোস্ট বা রিলসে হ্যাশট্যাগ ব্যবহারের সংখ্যা সীমিত করার সিদ্ধান্ত নিয়েছে। জনপ্রিয় সামাজিক মাধ্যমটি ঘোষণা করেছে যে, একটি পাব্লিক পোস্টে সর্বোচ্চ পাঁচটি হ্যাশট্যাগ ব্যবহার করা যাবে।\nইনস্টাগ্রামের প্রধান অ্যাডাম মোসেরি জানিয়েছেন, অনেক হ্যাশট্যাগ ব্যবহার করার মাধ্যমে কনটেন্টের রিচ বা ভিউ বাড়ানো সম্ভব নয়। বরং কম কিন্তু প্রাসঙ্গিক হ্যাশট্যাগ ব্যবহার করলে কনটেন্ট সঠিক দর্শকের কাছে পৌঁছানোর সম্ভাবনা বেশি থাকে।\nনতুন এই সিদ্ধান্তের লক্ষ্য হলো হ্যাশট্যাগের অপব্যবহার ঠেকানো এবং কৃত্রিমভাবে ভিউ বা এনগেজমেন্ট বাড়ানোর প্রবণতা কমানো। অনেক ব্যবহারকারী অতিরিক্ত সাধারণ হ্যাশট্যাগ যেমন #reels বা #explore ব্যবহার করেন, যা আসলে পোস্টের পারফরম্যান্সে তেমন কোনো ইতিবাচক প্রভাব ফেলে না, বরং কখনো কখনো রিচ কমিয়ে দিতে পারে।\nআরও পড়ুনআরও পড়ুনকর্মীদের সতর্ক করল অ্যাপল ও গুগল, কিন্তু কেন?\n২০১১ সালে ইনস্টাগ্রামে হ্যাশট্যাগ ফিচার চালু হওয়ার পর এটি কনটেন্ট খোঁজা এবং নির্দিষ্ট দর্শকের কাছে পৌঁছানোর একটি গুরুত্বপূর্ণ উপায় হয়ে ওঠে। আগে একটি পোস্টে সর্বোচ্চ ৩০টি হ্যাশট্যাগ ব্যবহার করা যেত, কিন্তু এর অপব্যবহারের কারণে প্ল্যাটফর্মটি এখন নতুন নিয়ম চালু করেছে।\nইনস্টাগ্রাম কনটেন্ট ক্রিয়েটরদের পরামর্শ দিয়েছে, তাদের কনটেন্টের ধরন অনুযায়ী প্রাসঙ্গিক হ্যাশট্যাগ ব্যবহার করা উচিত, যাতে সেই নির্দিষ্ট বিষয়টির প্রতি আগ্রহী ব্যবহারকারীদের কাছে সহজেই পৌঁছানো যায়। থ্রেডসেও হ্যাশট্যাগ ব্যবহারে সীমা আরোপ করা হয়েছে, এবং ইনস্টাগ্রামের লক্ষ্য হলো কমিউনিটিভিত্তিক কনটেন্টকে উৎসাহিত করা এবং 'এনগেজমেন্ট হ্যাকিং' কমানো।\nসূত্র-দ্য ইন্ডিয়ান এক্সপ্রেস",
    "scraped_at": "2025-12-24T23:30:23"
  },
  {
    "url": "https://www.jugantor.com/united-states/1043781",
    "title": "বাইডেন-যুগের রাষ্ট্রদূতদের প্রত্যাহার করছে ট্রাম্প প্রশাসন",
    "publication_date": "2025-12-22T14:06:20+06:00",
    "keywords": "ডোনাল্ড ট্রাম্প",
    "body": "ট্রাম্প প্রশাসন বাইডেন সরকারের অধীনে থাকা প্রায় ৩০ জন রাষ্ট্রদূতকে তাদের পদ থেকে প্রত্যাহার করে নিচ্ছে। ২৯টি দেশের রাষ্ট্রদূতদের জানানো হয়েছে যে তাদের মিশনে থাকা সময়ের মেয়াদ আগামী জানুয়ারিতে শেষ হবে। এই পদক্ষেপের মাধ্যমে ট্রাম্প প্রশাসন তার ‘আমেরিকা ফার্স্ট’ নীতির প্রতি সমর্থক কূটনৈতিকদের নিয়োগ দিতে চায়।\nঅফিসিয়ালরা জানিয়েছেন, এই রাষ্ট্রদূতরা বাইডেন প্রশাসন থেকে ট্রাম্পের দ্বিতীয় মেয়াদের শুরুতে রেহাই পেয়েছিলেন, কিন্তু সম্প্রতি তারা ওয়াশিংটনে নতুন নির্দেশনা পেয়েছেন। যদিও তারা তাদের বিদেশী সেবা হারাচ্ছেন না, তবে তারা যদি চান, তাদের অন্য কোনো দায়িত্বে নিয়োগ পাওয়া সম্ভব।\nআরও পড়ুনআরও পড়ুনইন্দোনেশিয়ায় বাস উল্টে ১৬ জনের মৃত্যু\nরাষ্ট্রদূতদের পরিবর্তন একটি সাধারণ প্রক্রিয়া বলে স্টেট ডিপার্টমেন্ট জানিয়েছে। সবচেয়ে বেশি পরিবর্তন হয়েছে আফ্রিকা, যেখানে ১৩টি দেশ এবং এশিয়া, যেখানে ৬টি দেশের রাষ্ট্রদূতরা পরিবর্তিত হয়েছেন।\nএই পরিবর্তনগুলোর বিরুদ্ধে কিছু রাজনীতিবিদ এবং কূটনীতিকদের মধ্যে উদ্বেগ তৈরি হয়েছে, যদিও প্রশাসন বলছে, রাষ্ট্রদূতরা প্রেসিডেন্টের অধিকারভুক্ত ব্যক্তিগত প্রতিনিধিরূপে কাজ করেন এবং এটি তার একান্ত বিষয় যে তিনি কারা তার প্রতিনিধি হতে চান।\nসুত্র-এনডিটিভি",
    "scraped_at": "2025-12-24T23:30:24"
  },
  {
    "url": "https://www.jugantor.com/country-news/1043780",
    "title": "সীমান্তে অবৈধ অনুপ্রবেশের দায়ে ২৭ জন আটক",
    "publication_date": "2025-12-22T14:03:56+06:00",
    "keywords": "বিজিবি,আটক",
    "body": "চাঁপাইনবাবগঞ্জের ভোলাহাট সীমান্ত দিয়ে ভারত থেকে বাংলাদেশে অবৈধভাবে অনুপ্রবেশের সময় ২৭ জনকে আটক করেছে বর্ডার গার্ড বাংলাদেশ (বিজিবি)।\nবিজিবি জানায়, সোমবার (২২ ডিসেম্বর) ভোররাতে মহানন্দা বিজিবি ব্যাটালিয়নের অধীনস্থ চাঁপাইনবাবগঞ্জ জেলার ভোলাহাট উপজেলার সীমান্ত এলাকায় অভিযান চালিয়ে তাদের আটক করা হয়।\nআটককৃতদের মধ্যে রয়েছেন- ৮ জন পুরুষ, ১২ জন নারী, ৫ জন শিশু এবং ২ জন তৃতীয় লিঙ্গের ব্যক্তি। তারা সবাই পাসপোর্ট ও বৈধ কাগজপত্র ছাড়াই বাংলাদেশে প্রবেশের চেষ্টা করছিলেন।\nএ বিষয়ে ৫৯ মহানন্দা বিজিবির অধিনায়ক লেফটেন্যান্ট কর্নেল গোলাম কিবরিয়া বলেন, আটককৃত ব্যক্তিরা বিভিন্ন সময়ে পাসপোর্ট ছাড়া অবৈধভাবে সীমান্ত অতিক্রম করে ভারতে গমন করেছিলেন। পরবর্তীতে তারা কোনো বৈধ ভ্রমণ নথি ছাড়াই বাংলাদেশে পুনরায় অনুপ্রবেশের চেষ্টা করলে আন্তর্জাতিক সীমান্ত এলাকায় বিজিবি তাদের আটক করে।আরও পড়ুনআরও পড়ুনকৃষকলীগ ও যুবলীগের দুই নেতা গ্রেফতার\nতিনি আরও বলেন, আটককৃতদের পরিচয়, স্থায়ী ঠিকানা, জাতীয় পরিচয়পত্র এবং বাংলাদেশি নাগরিকত্ব যাচাই-বাছাইয়ের জন্য প্রয়োজনীয় আইনগত প্রক্রিয়া অনুসরণ করা হচ্ছে।\nপ্রাথমিক যাচাই শেষে জিডির মাধ্যমে তাদের সংশ্লিষ্ট থানায় হস্তান্তরের কার্যক্রম প্রক্রিয়াধীন রয়েছে বলেও জানান তিনি।",
    "scraped_at": "2025-12-24T23:30:25"
  },
  {
    "url": "https://www.jugantor.com/national/1043779",
    "title": "ভোটের দিন যত ঘনিয়ে আসবে মানুষের ভয় তত কেটে যাবে: সিইসি",
    "publication_date": "2025-12-22T14:02:21+06:00",
    "keywords": "সিইসি,ত্রয়োদশ সংসদ নির্বাচন",
    "body": "প্রধান নির্বাচন কমিশনার (সিইসি) এ এম এম নাসির উদ্দিন বলেছেন, ভোটের পরিবেশ নিয়ে কমিশন শতভাগ আশাবাদী। সম্প্রতি হাদি ইস্যু নিয়ে জনমনে কিছুটা উদ্বেগ থাকলেও কমিশন মনে করছে, ভোটের দিন যত ঘনিয়ে আসবে মানুষের ভয় তত কেটে যাবে।\nসোমবার (২২ ডিসেম্বর) সকালে রাজধানীর তেজগাঁওয়ে ডাক বিভাগের মেইল সেন্টার পরিদর্শনে গিয়ে সাংবাদিকদের একথা বলেন তিনি।\nপ্রধান উপদেষ্টার দেওয়া প্রতিশ্রুতি বাস্তবায়নে কমিশন বদ্ধপরিকর এবং এবারের নির্বাচনের মাধ্যমে নির্বাচন কমিশনের ওপর জনগণের হারানো আস্থা পুনরায় ফিরে আসবে বলে মন্তব্য করেন সিইসি।\nদেশে প্রথমবারের মতো চালু হওয়া পোস্টাল ব্যালট ব্যবস্থা আগামীতে বিশ্বজুড়ে একটি রোল মডেল হিসেবে পরিচিতি পাবে জানিয়ে সিইসি বলেন, এই হাইব্রিড নির্বাচন ব্যবস্থা নিয়ে কমিশন ব্যক্তিগতভাবে সন্তুষ্ট এবং আগামী তিন দিনের মধ্যে নিবন্ধনের হার আরও বাড়বে বলে প্রত্যাশা করেন তিনি।\nআরও পড়ুনআরও পড়ুন‘ভোটের গাড়ি’র প্রচার শুরু আজ\nসিইসি বলেন, পোস্টাল ভোটের রেজিস্ট্রেশনের আর মাত্র তিন দিন বাকি। দেশের ভেতরে যারা পোস্টাল ব্যালটে ভোট দিতে চান, তাদের দ্রুত নিবন্ধন সম্পন্ন করার আহ্বান জানানো হয়েছে। ইসি মনে করছে, যত দিন যাবে এই প্রযুক্তিগত ব্যবস্থা তত উন্নত হবে। নিবন্ধনের হার বাড়াতে সাংবাদিকদের সক্রিয় সহযোগিতা কামনা করেন তিনি।\nনাসির উদ্দিন বলেন, পোস্টাল ব্যালট বাস্তবায়নে নানা বৈশ্বিক ও কারিগরি চ্যালেঞ্জের মুখোমুখি হতে হয়েছে কমিশনকে। সম্প্রতি কানাডায় পোস্টাল স্ট্রাইক (ডাক ধর্মঘট) চলাকালীন প্রতিবন্ধকতা এবং মধ্যপ্রাচ্যের প্রবাসীদের নিবন্ধন জটিলতা সফলভাবে কাটিয়ে ওঠা সম্ভব হয়েছে। এ ছাড়াও একাধিক সাইবার অ্যাটাক মোকাবিলা করে সিস্টেমটিকে সুরক্ষিত রাখা হয়েছে।",
    "scraped_at": "2025-12-24T23:30:27"
  },
  {
    "url": "https://www.jugantor.com/sports/1043778",
    "title": "এমিরেটসের দলে সুযোগ পাওয়া কঠিন: সাকিব",
    "publication_date": "2025-12-22T14:00:50+06:00",
    "keywords": "সাকিব আল হাসান",
    "body": "আইএলটি-টোয়েন্টি টুর্নামেন্টে এমআই এমিরেটসের হয়ে খেলতে নেমে প্রথম দুই ম্যাচে সাকিব আল হাসান ছন্দে ছিলেন না। এক ম্যাচে ১২ বলে ১৬ রান করার পর তাকে মাঠ থেকে তুলে নেওয়া হয়। বল হাতেও প্রথম দুটি ম্যাচে ২ ওভার করে বোলিং করে যথাক্রমে ২৭ ও ২০ রান দেন তিনি।\nতবে তৃতীয় ম্যাচে সাকিব নিজের ভালো ফর্ম ফিরে পান। দুবাই আন্তর্জাতিক ক্রিকেট স্টেডিয়ামে ডেজার্ট ভাইপার্সের বিরুদ্ধে ৪ ওভারে মাত্র ১৪ রান দিয়ে ২ উইকেট নেন। মুম্বাইয়ের হয়ে বেশি খেলার সুযোগ না পেলেও তিনি বেশ আনন্দিত।\nম্যাচসেরা নির্বাচিত হয়ে সাকিব বলেন, ‘প্রথমে এমআই এমিরেটসকে ধন্যবাদ জানাতে চাই, আমাকে এই সুযোগ দেওয়ার জন্য। দলে জায়গা পাওয়া খুবই কঠিন, কারণ এটি একটি তারকাখচিত দল। তাই কয়েকটি ম্যাচ খেলতে পেরে আমি খুশি। এটি (টুর্নামেন্টের) চতুর্থ বছর, তবে আমার জন্য এটি এখানে খেলার প্রথম বছর। আমি মনে করি, এখানে অনেক সম্ভাবনা রয়েছে। এখানে অনেক আন্তর্জাতিক খেলোয়াড় আছেন, তাই দলে জায়গা পাওয়া বেশ কঠিন।’\nআরও পড়ুনআরও পড়ুনটি-২০তে ৪৫ বার ম্যাচসেরা সাকিব, ওপরে তিনজন\nসাকিব ২৪ বলের মধ্যে ১২টি ডট বল করেন এবং কোনো চার বা ছক্কা হজম করেননি। সপ্তম ওভারে বোলিংয়ে এসে প্রথম ওভারেই স্টাম্পিংয়ের মাধ্যমে আইএলটি-টোয়েন্টিতে নিজের প্রথম উইকেট পান। ওই ওভারে মাত্র ৫ রান দেন তিনি। পরের ওভারেই আরেকটি উইকেট নেন।\nনবম ওভারে স্যাম কারানের ফিরতি ক্যাচ নিয়ে দ্বিতীয় উইকেটটি নিশ্চিত করেন সাকিব। ওই ওভারে তিনি মাত্র ৩ রান দেন। এরপর ১১তম ও ১৫তম ওভারে একইভাবে ৩ রান করে দেন, ফলে ভাইপার্সের রান তোলার গতি কমে যায়।\nসাকিবের দুর্দান্ত বোলিংয়ে ডেজার্ট ভাইপার্স সাত উইকেট হারিয়ে ১২৪ রান করে। জবাবে এমআই এমিরেটস ছয় উইকেট হারালেও ১৫ বল হাতে রেখেই লক্ষ্য পূর্ণ করে। সাকিব ব্যাট হাতে ২৫ বলে অপরাজিত ১৭ রান করেন, এবং দলের ৪ উইকেটে জয় নিশ্চিত করেন।",
    "scraped_at": "2025-12-24T23:30:28"
  },
  {
    "url": "https://www.jugantor.com/politics/1043777",
    "title": "এনসিপি নেতাকে হাদির মতো ‘একই স্টাইলে’ গুলি",
    "publication_date": "2025-12-22T13:50:39+06:00",
    "keywords": "এনসিপি,গুলি",
    "body": "রাজধানীতে জুলাই গণঅভ্যুত্থানের সম্মুখযোদ্ধা, ইনকিলাব মঞ্চের মুখপাত্র ও ঢাকা-৮ আসনের স্বতন্ত্র প্রার্থী শরিফ ওসমান হাদিকে গুলি করে হত্যার ঘটনার রেশ কাটতে না কাটতেই এবার একই কায়দায় হামলার শিকার হয়েছেন জাতীয় নাগরিক পার্টির (এনসিপি) খুলনা বিভাগীয় প্রধান ও শ্রমিক শক্তির কেন্দ্রীয় সংগঠক মোতালেব শিকদার। খুলনার সোনাডাঙ্গা এলাকায় প্রকাশ্যে তার মাথায় গুলি করা হয়। বর্তমানে তিনি আশঙ্কাজনক অবস্থায় হাসপাতালে চিকিৎসাধীন।\nসোমবার (২২ ডিসেম্বর) দুপুর পৌনে ১২টার দিকে সোনাডাঙ্গা এলাকায় এ ঘটনা ঘটে। গুলিবিদ্ধ মোতালেব শিকদার সোনাডাঙ্গা শেখপাড়া পল্লী মঙ্গল স্কুল এলাকার বাসিন্দা এবং মৃত মোসলেম শিকদারের ছেলে।\nস্থানীয়দের বরাতে জানা গেছে, গুরুতর আহত অবস্থায় মোতালেব শিকদারকে উদ্ধার করে খুলনা মেডিকেল কলেজ হাসপাতালে ভর্তি করা হয়েছে। সেখানে কর্তব্যরত চিকিৎসকরা তার অবস্থাকে আশঙ্কাজনক বলে জানিয়েছেন।আরও পড়ুনআরও পড়ুনহাদির মতো অবস্থা যেন কারো না হয়, সরকারকে নিশ্চিত করতে হবে:  আসিফ মাহমুদ\nদুপুরে সামাজিকমাধ্যমে দেওয়া এক পোস্টে এনসিপির যুগ্ম মুখ্য সংগঠক ডা. মাহমুদা মিতু বলেন, ‘এনসিপির খুলনা বিভাগীয় প্রধান ও শ্রমিক শক্তির কেন্দ্রীয় সংগঠক মোতালেব শিকদারকে একটু আগে গুলি করা হয়েছে। আশঙ্কাজনক অবস্থায় খুলনা মেডিকেলে নেওয়া হয়েছে।’\nএ বিষয়ে এনসিপির খুলনা জেলা ও মহানগরের সংগঠক সাজিদুল ইসলাম বাপ্পি বলেন, ‘সোনাডাঙ্গা এলাকায় মোতালেব শিকদার গুলিবিদ্ধ হয়েছেন। স্থানীয়রা তাকে উদ্ধার করে খুলনা মেডিকেল কলেজ হাসপাতালে নিয়ে গেছেন। তার অবস্থা আশঙ্কাজনক।’",
    "scraped_at": "2025-12-24T23:30:29"
  },
  {
    "url": "https://www.jugantor.com/lifestyle/1043776",
    "title": "সকালের যেসব অভ্যাস দ্রুত আপনাকে বুড়িয়ে দিচ্ছে",
    "publication_date": "2025-12-22T13:46:27+06:00",
    "keywords": "অভ্যাস",
    "body": "সময় ও বয়সের সাথে চেহারায় পরিবর্তন আসা একেবারেই স্বাভাবিক বিষয়, কিন্তু অনেকেই এই পরিবর্তন সহজে মেনে নিতে পারেন না। শরীর ও ত্বক সুস্থ ও সতেজ রাখার জন্য আমরা নানা কিছু করি। তবে, আপনি জানেন কি, আপনার কিছু সাধারণ সকালের অভ্যাসই দ্রুত বার্ধক্যকে ডেকে আনতে পারে?\nএই অভ্যাসগুলো সম্পর্কে জানুন এবং এখনই সতর্ক হয়ে যান:\n১. সকালে নাস্তা বাদ দেওয়া:অনেকেই সকালে দেরি করে নাস্তা করেন কিংবা একেবারেই নাস্তা খান না। কিন্তু খালি পেটে থাকা শরীরের জন্য অত্যন্ত ক্ষতিকর। এতে শরীরে স্ট্রেস হরমোন কার্টিজল বৃদ্ধি পায় এবং হজম ক্ষমতা কমে যায়। এর ফলে ত্বকে বয়সের চিহ্ন দ্রুত দেখা দেয়।\n২. ঘুম থেকে উঠে ফোন ব্যবহার করা:ঘুম ভাঙার পরই ফোনে সোশ্যাল মিডিয়া বা খবর দেখা অনেকেরই অভ্যাস। এটি একটি মারাত্মক ভুল, কারণ ফোনের নীল আলো এবং নেতিবাচক খবর মস্তিষ্ক ও মনের ওপর চাপ তৈরি করে। এতে মানসিক শান্তি নষ্ট হয় এবং ত্বকে ক্লান্তির ছাপ পড়ে।\nআরও পড়ুনআরও পড়ুনশীতে রোগ প্রতিরোধে কার্যকর পাঁচ ভেষজ উপাদান\n৩. খালি পেটে কফি পান:সকালে ঘুম থেকে উঠে খালি পেটে কফি পান করা ত্বক ও শরীরের জন্য ক্ষতিকর। এই অভ্যাসটি নিয়মিত করলে ত্বক দ্রুত নিস্তেজ ও কুঁচকানো হয়ে যায়।\n৪. দেরিতে ঘুমানো ও সূর্যের আলোতে না যাওয়া:যারা দেরি করে ঘুম থেকে ওঠেন, তারা ভোরের রোদ থেকে বঞ্চিত হন। সূর্যের আলো শরীর ও ত্বকের জন্য খুবই প্রয়োজনীয়। ভোরের সূর্যস্নান না করলে শরীরের সতেজতা কমে যায় এবং ত্বকে বার্ধক্যের ছাপ পড়ে।",
    "scraped_at": "2025-12-24T23:30:30"
  },
  {
    "url": "https://www.jugantor.com/country-news/1043775",
    "title": "খুলনায় এনসিপি নেতাকে গুলি, যা জানাল পুলিশ",
    "publication_date": "2025-12-22T13:40:23+06:00",
    "keywords": "এনসিপি,খুলনা মেডিকেল কলেজ,খুলনা,গুলি",
    "body": "জাতীয় নাগরিক পার্টির (এনসিপি) খুলনা বিভাগীয় প্রধান ও এনসিপি শ্রমিক শক্তির কেন্দ্রীয় সংগঠক মোতালেব শিকদারকে প্রকাশ্যে গুলি করা হয়েছে।\nসোমবার (২২ ডিসেম্বর) বেলা ১১টা ৪৫ মিনিটের দিকে দুর্বৃত্তরা প্রকাশ্যে তার মাথা লক্ষ্য করে গুলি চালায়।\nএতে আশঙ্কাজনক অবস্থায় তাকে উদ্ধার করে খুলনা মেডিকেল কলেজ (খুমেক) হাসপাতালে ভর্তি করা হয়েছে।\nচিকিৎসকরা জানিয়েছেন- গুলি তার কানে লেগেছে। তবে অবস্থা আশঙ্কাজনক নয়।\nএ বিষয়ে সোনাডাঙ্গা মডেল থানার ওসি (তদন্ত) অনিমেষ মণ্ডল বলেন, মোতালেব নামে এক ব্যক্তির ওপর দুর্বৃত্তরা গুলি চালায়। এ সময় উপস্থিত জনতা তাকে উদ্ধার করে প্রথমে খুলনা মেডিকেল কলেজ হাসপাতালে নিয়ে যায়। পরে চিকিৎসকদের পরামর্শে তার মাথার সিটিস্ক্যানের জন্য শেখপাড়া সিটি ইমেজিং সেন্টারে নেওয়া হয়।\nঘটনার পরপরই পুলিশ ঘটনাস্থলে গিয়ে তদন্ত শুরু করেছে। হামলার কারণ ও জড়িতদের শনাক্তে কাজ চলছে বলেও জানান ওসি।\nএর আগে দুপুরে সামাজিকমাধ্যমে দেওয়া এক পোস্টে এনসিপির যুগ্ম মুখ্য সংগঠক ও ঝালকাঠি-১ আসনের মনোনীত প্রার্থী ডা. মাহমুদা মিতু জানান, এনসিপির খুলনা বিভাগীয় প্রধান এবং এনসিপি শ্রমিক শক্তির কেন্দ্রীয় সংগঠক মোতালেব শিকদারকে একটু আগে গুলি করা হয়েছে। আশঙ্কাজনক অবস্থায় খুলনা মেডিকেলে নেওয়া হয়েছে।\nএর আগে, গত ১২ ডিসেম্বর রাজধানীর পুরানা পল্টনের বক্স-কালভার্ট রোডে গণঅভ্যুত্থানের সম্মুখযোদ্ধা, ইনকিলাব মঞ্চের মুখপাত্র শরিফ ওসমান হাদিকে মাথায় গুলি করে দুর্বৃত্তরা। আশঙ্কাজনক অবস্থায় তাকে প্রথমে ঢাকা মেডিকেল কলেজ হাসপাতাল এবং পরে এভারকেয়ার হাসপাতালে চিকিৎসা দেওয়া হয়। অবস্থার অবনতি হলে উন্নত চিকিৎসার জন্য ১৫ ডিসেম্বর তাকে এয়ার অ্যাম্বুলেন্সে সিঙ্গাপুরে নেওয়া হয়। সেখানে চিকিৎসাধীন গত ১৮ ডিসেম্বর ওসমান হাদির মৃত্যু হয়।\nপরে তাকে দেশে এনে ঢাকা বিশ্ববিদ্যালয়ের কেন্দ্রিয় মসজিদের পাশে (জাতীয় কবি কাজী নজরুল ইসলামের সমাধির পাশে) দাফন করা হয়।",
    "scraped_at": "2025-12-24T23:30:32"
  },
  {
    "url": "https://www.jugantor.com/country-news/1043774",
    "title": "কৃষকলীগ ও যুবলীগের দুই নেতা গ্রেফতার",
    "publication_date": "2025-12-22T13:34:44+06:00",
    "keywords": "গ্রেফতার",
    "body": "অপারেশন ডেভিল হান্ট ফেজ–২ অভিযানে ঝালকাঠির নলছিটিতে বাবা-ছেলেসহ কৃষকলীগ ও যুবলীগের দুই নেতাকে গ্রেফতার করেছে থানা পুলিশ। সোমবার (২২ ডিসেম্বর) ভোর রাতে উপজেলার সুবিদপুর ইউনিয়নের গোদন্ডা গ্রামের নিজ বাড়ি থেকে তাদের গ্রেফতার করা হয়।\nগ্রেফতাররা হলেন—সুবিদপুর ইউনিয়ন কৃষকলীগের সাবেক যুগ্ম সাধারণ সম্পাদক মো. রাজ্জাক সরদার এবং তার ছেলে একই ইউনিয়নের ৩ নম্বর ওয়ার্ড যুবলীগের সাধারণ সম্পাদক মো. রাসেল সরদার।আরও পড়ুনআরও পড়ুনএবার খুলনায় এনসিপি নেতার মাথায় গুলি\nনলছিটি থানার ওসি আরিফুল আলম বিষয়টি নিশ্চিত করে জানান, ঝালকাঠি সদর থানার একটি মামলায় তাদের গ্রেফতার করা হয়েছে। সোমবার তাদের আদালতে পাঠানো হয়।",
    "scraped_at": "2025-12-24T23:30:33"
  },
  {
    "url": "https://www.jugantor.com/sports/1043773",
    "title": "রেকর্ড গড়া জয়ে সিরিজ জিতল নিউজিল্যান্ড",
    "publication_date": "2025-12-22T13:27:18+06:00",
    "keywords": "নিউজিল্যান্ড ক্রিকেট",
    "body": "তিন ম্যাচের টেস্ট সিরিজের শেষ ম্যাচে ওয়েস্ট ইন্ডিজকে ৩২৩ রানের বিশাল ব্যবধানে হারিয়েছে নিউজিল্যান্ড। ৪৬২ রানের লক্ষ্য তাড়া করতে নেমে ক্যারিবীয়রা গুটিয়ে যায় মাত্র ১৩৮ রানে। এই জয়ের মাধ্যমে ২-০ ব্যবধানে সিরিজ নিজেদের করে নেয় কিউইরা। ফলে ওয়েস্ট ইন্ডিজের বিপক্ষে টানা পঞ্চম টেস্ট সিরিজ জয়ের কৃতিত্ব অর্জন করল নিউজিল্যান্ড।\nসোমবার (২২ ডিসেম্বর) পঞ্চম দিনের খেলা শুরু করে ওয়েস্ট ইন্ডিজ বিনা উইকেটে ৪৩ রান নিয়ে। দিনের শুরুতে কিছুটা প্রতিরোধ গড়ে তুলে ওপেনিং জুটি স্কোর এগিয়ে নেয় ৮৭ রানে। তবে এরপরই ধস নামে ব্যাটিংয়ে। মাত্র ৫১ রানের ব্যবধানে শেষ ১০ উইকেট হারিয়ে ইনিংস গুটিয়ে যায় ক্যারিবীয়দের।আরও পড়ুনআরও পড়ুনভারতকে গুঁড়িয়ে দেওয়া কে এই সামির মিনহাস?\nওপেনার ব্র্যান্ডন কিং ৯৬ বলে ৬৭ রান করে দলের পক্ষে সর্বোচ্চ স্কোর করেন। আরেক ওপেনার জন ক্যাম্পবেল ১০৫ বলে করেন ১৬ রান।\nএই টেস্টে ডাবল সেঞ্চুরি ও সেঞ্চুরির অনবদ্য ইনিংস খেলে ম্যাচসেরা হন ডেভন কনওয়ে। রেকর্ডগড়া পারফরম্যান্সের সুবাদে সিরিজসেরার পুরস্কার জিতেছেন ডাফি।",
    "scraped_at": "2025-12-24T23:30:34"
  },
  {
    "url": "https://www.jugantor.com/national/1043772",
    "title": "হাদি হত্যার বিচারে ২৪ ঘণ্টার মধ্যে ট্রাইব্যুনাল গঠনের দাবি",
    "publication_date": "2025-12-22T13:19:45+06:00",
    "keywords": "ওসমান হাদি",
    "body": "ইনকিলাব মঞ্চের মুখপাত্র এবং জুলাই আন্দোলনের সম্মুখযোদ্ধা ওসমান হাদি হত্যাকাণ্ডের সুষ্ঠু ও দ্রুত বিচার নিশ্চিত করতে আগামী ২৪ ঘণ্টার মধ্যে একটি বিচারিক ট্রাইব্যুনাল গঠনের দাবি জানিয়েছে ইনকিলাব মঞ্চ। প্রয়োজনে আন্তর্জাতিক গোয়েন্দা সংস্থার সহায়তা নেওয়ার দাবিও জানিয়েছে সংগঠনটি।\nসোমবার (২২ ডিসেম্বর) রাজধানীর শাহবাগে জাতীয় জাদুঘরের সামনে আয়োজিত এক সংবাদ সম্মেলনে এসব দাবি তুলে ধরেন ইনকিলাব মঞ্চের সদস্যসচিব আবদুল্লাহ আল জাবের।\nতিনি বলেন, জুলাই-পরবর্তী বাংলাদেশের জন্য এই হত্যাকাণ্ড একটি বড় পরীক্ষা। এ ঘটনায় দৃশ্যমান ও কার্যকর পদক্ষেপ না নিলে রাষ্ট্রের ওপর জনগণের আস্থা আরও ক্ষুণ্ন হবে। এজন্য ওসমান হাদি হত্যাকাণ্ডের সুষ্ঠু তদন্ত ও বিচার নিশ্চিত করতে প্রয়োজনে আন্তর্জাতিক গোয়েন্দা সংস্থার সহায়তা নেওয়া জরুরি।\nআবদুল্লাহ আল জাবের আরও বলেন, বাংলাদেশের অতীতেও বিভিন্ন গুরুত্বপূর্ণ ঘটনায় আন্তর্জাতিক সহায়তা নেওয়া হয়েছে। ওসমান হাদির মতো একজন গুরুত্বপূর্ণ ব্যক্তির হত্যাকাণ্ডের ক্ষেত্রেও সেই পথেই হাঁটতে হবে। তিনি বলেন, ওসমান হাদি ঢাকা-৮ আসনের একজন গুরুত্বপূর্ণ প্রার্থী ছিলেন এবং জুলাই-পরবর্তী সময়ে বাংলাদেশের সবচেয়ে সাহসী কণ্ঠগুলোর একটি হিসেবে পরিচিত ছিলেন। কোনো ভয়ভীতি ছাড়াই তিনি সব সময় সত্য কথা বলেছেন।\nবর্তমান সরকারব্যবস্থায় যে আপাত স্থিতিশীলতা দেখা যাচ্ছে, এর পেছনেও ওসমান হাদির গুরুত্বপূর্ণ ভূমিকা রয়েছে বলেও দাবি করেন তিনি।\nহাদি হত্যাকাণ্ডের বিচার না হলে এ ধরনের ঘটনার পুনরাবৃত্তি হতে পারে উল্লেখ করে জাবের বলেন, ওসমান হাদির রক্ত ঝরেছে আর আমরা যদি খুনিদের বিচার দেখতে না পাই—তা হতে পারে না। জুলাই-পরবর্তী বাংলাদেশের জন্য এই প্রশ্ন কোনোভাবেই এড়িয়ে যাওয়ার সুযোগ নেই। বিচার নিশ্চিত না হলে দেশে এ ধরনের ঘটনা আরও বাড়বে।\nসংবাদ সম্মেলনে তিনি অভিযোগ করেন, সাম্প্রতিক সময়ে ওসমান হাদির হত্যাকাণ্ডকে মূল আলোচনা থেকে সরিয়ে দেওয়ার চেষ্টা চলছে। কিন্তু হাদিকে ‘মেইন সাবজেক্ট’ থেকে বাদ দিলে আর কোনো বিষয়ই মূল সাবজেক্ট থাকবে না। রাষ্ট্রের সব সিদ্ধান্ত হাদিকে কেন্দ্র করেই গ্রহণ করতে হবে বলে জোর দেন তিনি।আরও পড়ুনআরও পড়ুনভূমি অফিসের নিরাপত্তা জোরদারে স্বরাষ্ট্র সচিবকে চিঠি\nটাইম ফ্রেম প্রসঙ্গে আবদুল্লাহ আল জাবের বলেন, প্রধান উপদেষ্টা সম্প্রতি নিরাপত্তা বিশ্লেষকদের সঙ্গে একটি বৈঠক করেছেন। সেই প্রেক্ষাপটে ইনকিলাব মঞ্চ আশা করছে, আগামী ২৪ ঘণ্টার মধ্যেই দ্রুত বিচারিক ট্রাইব্যুনাল গঠন এবং আন্তর্জাতিক গোয়েন্দা সহায়তা নেওয়ার বিষয়ে রাষ্ট্র স্পষ্ট সিদ্ধান্ত জানাবে।\nতিনি বলেন, রাষ্ট্রকে জনগণের সামনে এসে জানাতে হবে— ওসমান হাদি হত্যাকাণ্ডের বিচারে কী কী পদক্ষেপ নেওয়া হয়েছে। হাদির রক্তের সঙ্গে কোনো ধরনের আপস করা হবে না বলেও হুঁশিয়ারি দেন তিনি।\nউল্লেখ্য, জাতীয় নির্বাচনে ঢাকা-৮ আসনের সম্ভাব্য প্রার্থী হিসেবে নির্বাচনী প্রচারণার সময় গত ১২ ডিসেম্বর দুপুরে গুলিবিদ্ধ হন শরিফ ওসমান হাদি। গুলি মাথা ভেদ করে যাওয়ায় তিনি গুরুতর আহত হন। প্রথমে তাকে ঢাকা মেডিকেল কলেজ হাসপাতালে এবং পরে এভারকেয়ার হাসপাতালের আইসিইউতে ভর্তি করা হয়। তিন দিন পর উন্নত চিকিৎসার জন্য সোমবার তাকে সিঙ্গাপুরে নেওয়া হয়। সেখানে চিকিৎসাধীন অবস্থায় বৃহস্পতিবার (১৮ ডিসেম্বর) রাত পৌনে ১০টার দিকে তার মৃত্যু হয়।\nসংবাদ সম্মেলনে আরও অভিযোগ করা হয়, অতিরিক্ত আইজিপিকে দিয়ে সংবাদ সম্মেলন করিয়ে শহীদ ওসমান হাদি হত্যার ঘটনাকে তুচ্ছ ও অগুরুত্বপূর্ণ হিসেবে উপস্থাপন করা হয়েছে। এ প্রেক্ষাপটে ইনকিলাব মঞ্চ আগামীর কর্মসূচি ও দাবি নিয়ে নতুন করে সংবাদ সম্মেলনের ঘোষণা দিয়েছে।\nশনিবার (২০ ডিসেম্বর) ইনকিলাব মঞ্চের মুখপাত্র ওসমান হাদির জানাজার আগে বক্তব্য দেন সংগঠনের সদস্যসচিব আবদুল্লাহ আল জাবের। সে সময় তিনি দুই দফা দাবি তুলে ধরেন।\nতিনি দাবি করেন, খুনি, খুনের পরিকল্পনাকারী, সহায়তাকারী এবং পুরো চক্রকে বিচারের আওতায় আনতে হবে। পাশাপাশি আগামী ২৪ ঘণ্টার মধ্যে স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী এবং স্বরাষ্ট্র মন্ত্রণালয় বিষয়ে প্রধান উপদেষ্টার বিশেষ সহকারী খোদা বখস চৌধুরীকে জনতার সামনে এসে গত এক সপ্তাহে এ হত্যাকাণ্ডের বিষয়ে কী পদক্ষেপ নেওয়া হয়েছে তা জানাতে হবে।",
    "scraped_at": "2025-12-24T23:30:35"
  },
  {
    "url": "https://www.jugantor.com/national/1043771",
    "title": "ভূমি অফিসের নিরাপত্তা জোরদারে স্বরাষ্ট্র সচিবকে চিঠি",
    "publication_date": "2025-12-22T13:17:24+06:00",
    "keywords": "স্বরাষ্ট্র মন্ত্রণালয়,ভূমি মন্ত্রণালয়",
    "body": "ভূমি মন্ত্রণালয়ের আওতাধীন মাঠ পর্যায়ে ভূমি অফিসগুলোর নিরাপত্তা ব্যবস্থা জোরদারে ব্যবস্থা নিতে স্বরাষ্ট্র মন্ত্রণালয়ের সিনিয়র সচিবের কাছে চিঠি পাঠানো হয়েছে। সম্প্রতি ভূমি মন্ত্রণালয় থেকে এ চিঠি পাঠানো হয়।\nচিঠিতে বলা হয়, দেশের বিভিন্ন স্থানে বিশেষতঃ সরকারি স্থাপনাসমূহে দুর্বৃত্তদের দ্বারা নাশকতামূলক অগ্নিসংযোগের ঘটনা লক্ষ্য করা যাচ্ছে। গত ৬ ডিসেম্বর দিবাগত রাত আনুমানিক ৩টা ৪০ মিনিটে মুখোশধারী দুর্বৃত্তরা মাগুরা সদর উপজেলা ভূমি অফিসে ঢুকে পেট্রোল সহযোগে নাশকতামূলক অগ্নিকাণ্ড ঘটায়। পরে ফায়ার সার্ভিসের একটি ইউনিট ঘটনাস্থলে গিয়ে আগুন নিয়ন্ত্রণে আনে।\nচিঠিতে আরও উল্লেখ করা হয়, একই সময়ে মাগুরা সদর সাব-রেজিস্ট্রার অফিসেও অগ্নিকাণ্ডের ঘটনা ঘটেছে। এ ঘটনায় উপজেলা ভূমি অফিসের একটি কক্ষের প্রয়োজনীয় কিছু নথিপত্র, রেজিস্টার, একটি কম্পিউটার, একটি প্রিন্টার, টেবিল, চেয়ার, আলমারিসহ অন্যান্য জিনিসপত্র পুড়েছে। ঘটনাস্থলে এক বোতল পেট্রোল, কিছু খালি বোতল, মাস্কসহ কিছু জিনিস পাওয়া যায়, যা পুলিশ আলামত হিসেবে জব্দ করেছে।\nআরও পড়ুনআরও পড়ুনএবার খুলনায় এনসিপি নেতার মাথায় গুলি\nচিঠিতে আরও বলা হয়, উপজেলা ভূমি অফিস/রাজস্ব সার্কেল/ইউনিয়ন ভূমি অফিসগুলোয় জনগণের গুরুত্বপূর্ণ দলিলপত্র সংরক্ষিত থাকে। আসন্ন নির্বাচনকে সামনে রেখে আগামীতে আরও এ ধরনের ঘটনা সংঘটিত হতে পারে বলে ধারণা করা হচ্ছে। উদ্ভূত পরিস্থিতিতে জেলা প্রশাসকের কার্যালয়ের রেকর্ডরুম ও ভূমি মন্ত্রণালয়ের আওতাধীন মাঠ পর্যায়ের সব উপজেলা ভূমি অফিস/রাজস্ব সার্কেল/ইউনিয়ন ভূমি অফিসে এ ধরনের অগ্নিকাণ্ডের মতো নাশকতামূলক কাজের ফলে ক্ষয়ক্ষতি/বিপর্যয় এড়াতে নিরাপত্তা ব্যবস্থা জোরদারসহ যাবতীয় সতর্কতামূলক পদক্ষেপ নেওয়া জরুরি।\nএমতাবস্থায়, সব জেলা প্রশাসকের কার্যালয়ের রেকর্ডরুম ও ভূমি মন্ত্রণালয়ের আওতাধীন মাঠ পর্যায়ের উপজেলা ভূমি অফিস/রাজস্ব সার্কেল/ইউনিয়ন ভূমি অফিসগুলোতে অনাকাঙ্ক্ষিত নাশকতামূলক অগ্নিসংযোগ বা যে কোনো ক্ষয়ক্ষতি/বিপর্যয় এড়াতে প্রয়োজনীয় ব্যবস্থা নেওয়ার জন্য স্বরাষ্ট্র সচিবকে অনুরোধ জানানো হয়েছে চিঠিতে।",
    "scraped_at": "2025-12-24T23:30:36"
  },
  {
    "url": "https://www.jugantor.com/politics/1043770",
    "title": "হাদির মতো অবস্থা যেন কারো না হয়, সরকারকে নিশ্চিত করতে হবে:  আসিফ মাহমুদ",
    "publication_date": "2025-12-22T13:13:16+06:00",
    "keywords": "আসিফ মাহমুদ সজীব ভূঁইয়া,ত্রয়োদশ সংসদ নির্বাচন,ওসমান হাদি গুলিবিদ্ধ",
    "body": "শহীদ ওসমান হাদির মতো অবস্থা যেন আর কারো না হয়, সেটা সরকারকে নিশ্চিত করতে হবে বলে মন্তব্য করেছেন ঢাকা-১০ আসনের স্বতন্ত্র প্রার্থী আসিফ মাহমুদ সজীব ভূইয়া।\nতিনি বলেন, দেশের পরিস্থিতি অস্থিতিশীল করা, নির্বাচন বানচাল করা এবং বাংলাদেশকে অন্ধকারের দিকে ঠেলে দেওয়ার সুযোগ যেন কেউ না পায় সেটা সরকারকে নিশ্চিত করতে হবে।\nসোমবার (২২ ডিসেম্বর) দুপুরে ঢাকা-১০ আসন থেকে নির্বাচন করতে মনোনয়ন ফরম সংগ্রহ শেষে তিনি এসব কথা বলেন।\nআসিফ মাহমুদ বলেন, আজ আমি ঢাকা-১০ আসনের প্রার্থী হিসেবে মনোনয়ন ফরম কিনলাম। আপনারা জানেন যে, ঢাকা-১০ আসনটি ধানমন্ডি, হাজারীবাগ, নিউমার্কেট, কলাবাগান ও কামরাঙ্গীচরের ৫৫ নম্বর ওয়ার্ড নিয়ে গঠিত একটি আসন। এই আসনের মানুষের অনেক আশা-আকাঙ্ক্ষা আছে এই নির্বাচনকে ঘিরে। এই আসনের প্রত্যেকটি থানা-ওয়ার্ডের ভিন্ন ভিন্ন সমস্যা আছে। আমরা সেগুলো নিয়ে সামনের দিনে কাজ করতে চাই। আমরা জনগণের সঙ্গে কথা বলছি। তাদের সমস্যাগুলোর কথা শুনছি। সম্ভাব্য সমাধান নিয়ে আমরা কাজ করছি। আমি এই জার্নিতে ইতোমধ্যে অ্যানাউন্স করেছি প্রার্থী হওয়ার বিষয়টি এবং এই জার্নিতে এই আসনের জনগণের ও সারা দেশের মানুষের সহায়তা চাই।\nআরও পড়ুনআরও পড়ুনমনোনয়ন ফরম সংগ্রহ করলেন আসিফ মাহমুদ\nতিনি আরও বলেন, নির্বাচনকে ঘিরে তফসিলের পরদিনই একটা অত্যন্ত দুঃখজনক ঘটনা ঘটেছে। স্বতন্ত্র প্রার্থী ঢাকা-৮ আসনের ওসমান হাদি ভাইকে সেদিন গুলি করা হয়েছিল এবং তিনি শহীদ হয়েছেন। এমন পরিস্থিতিতে আমরা মনে করি, সরকারকে অবশ্যই নির্বাচনকে কেন্দ্র করে লেভেল প্লেয়িং ফিল্ড, প্রার্থীদের নিরাপত্তা, ভোটারদের নিরাপত্তা নিশ্চিত করা প্রয়োজন। এ ধরনের ঘটনা যেন আর কোনোভাবেই না ঘটে সেটা নিশ্চিত করা প্রয়োজন।\nআসিফ মাহমুদ বলেন, বাংলাদেশের গণতান্ত্রিক রূপান্তরটা এখন অত্যন্ত গুরুত্বপূর্ণ। দেশের সামগ্রিক স্থিতিশীলতা, সার্বভৌমত্ব ও স্বাধীনতা রক্ষার জন্য ওসমান হাদির মতো আমরাও এই নির্বাচন যেন সঠিক সময়ে এবং সুষ্ঠু ব্যবস্থাপনার মধ্য দিয়ে স্বচ্ছ ও নিরপেক্ষতার সঙ্গে অনুষ্ঠিত হয়, সেটা কামনা করি। সরকার প্রয়োজনীয় সব ব্যবস্থা নেবে, এটাই আমাদের প্রত্যাশা থাকবে।\nতিনি বলেন, শরিফ ওসমান হাদির যেই হত্যার ঘটনা ঘটেছে, আমরা দেখেছি এখন পর্যন্ত সরকার আসামিদেরকে গ্রেপ্তার করতে ব্যর্থ হয়েছে। আসামিদেরকে আইডেন্টিফাই করা হয়েছে, তারা কোথায় আছে সেটাও সরকার নিশ্চিত করতে পারছে না। এটা অত্যন্ত দুঃখজনক।",
    "scraped_at": "2025-12-24T23:30:37"
  },
  {
    "url": "https://www.jugantor.com/entertainment/1043769",
    "title": "নিধির পর প্রকাশ্যে হেনস্তার শিকার সামান্থাও",
    "publication_date": "2025-12-22T13:13:05+06:00",
    "keywords": "বলিউড,সামান্থা রুথ প্রভু",
    "body": "বলিউডের নৃত্যশিল্পী, মডেল ও অভিনেত্রী নিধি আগারওয়াল কিছু দিন আগে নিজের সিনেমার একটি গানের অনুষ্ঠানে হাজির হয়ে হেনস্তার শিকার হয়েছিলেন। ভেন্যু থেকে বের হওয়ার সময় ভক্ত-অনুরাগীদের কবলে পড়েন তিনি। এমনকি অভিনেত্রীর কাপড় ধরে টানাটানি শুরু হয়। পর্যাপ্ত নিরাপত্তার অভাব ও ভিড়ের মধ্যে অসভ্য আচরণে রীতিমতো আতঙ্কিত হয়ে পড়েন নিধি।\nএবার অভিনেত্রী সামান্থা রুথ প্রভুও হেনস্তার শিকার হন। রোববার (২১ ডিসেম্বর) হায়দ্রাবাদের একটি অনুষ্ঠানে যোগ দিতে গিয়ে যখন বেরিয়ে আসেন, তখন একই রকম ঘটনা ঘটে। এ সময় অভিনেত্রীকে নিরাপত্তারক্ষীরা ঘিরে রেখেছিলেন।\nসেই অনুষ্ঠানের একটি ভিডিও সামাজিক মাধ্যমে ভাইরাল হয়েছে। ভিডিওতে দেখা যাচ্ছে—কাঞ্জিভরম সিল্ক শাড়ি পরে অনুষ্ঠানস্থল থেকে বেরোনোর সময় সামান্থাকে চারদিক থেকে ঘিরে ধরেন ভক্ত ও আলোকচিত্রীরা। নিরাপত্তারক্ষীরা তাকে ঘিরে রাখলেও বিপুলসংখ্যক মানুষের চাপে পরিস্থিতি সামাল দিতে বেশ বেগ পেতে হয়। কেউ ছবি তুলতে চাইছেন, আবার কেউ একঝলক দেখতে—সব মিলিয়ে মুহূর্তেই নিয়ন্ত্রণের বাইরে চলে যায় ভিড়। গাড়ি পর্যন্ত পৌঁছাতে গিয়ে রীতিমতো হিমশিম খেতে হয় সামান্থাকে।\nতবে এই বিশৃঙ্খলার মাঝেও শান্ত ও সংযত ছিলেন অভিনেত্রী। ধীরে ধীরে এগোতে এগোতে ভক্তদের দিকে হাত নেড়ে অভিবাদন জানান তিনি। কিন্তু ভক্ত-অনুরাগীর সংখ্যা এতটাই বেশি ছিল যে, নিরাপত্তাকর্মীদের আলাদা করে পথ পরিষ্কার করতে হয় অভিনেত্রীকে গাড়িতে তোলার জন্য।আরও পড়ুনআরও পড়ুন‘ভুল করে থাকলে আমাকে ক্ষমা করো’, শেষ ভিডিওবার্তায় ধর্মেন্দ্র\nউল্লেখ্য, অভিনেত্রী সামান্থা রুথ প্রভু ব্যক্তিজীবনে নতুন অধ্যায় শুরু করেছেন। ১ ডিসেম্বর ২০২৫ তারিখে ঘনিষ্ঠ বন্ধু ও পরিবারের উপস্থিতিতে পরিচালক রাজ নিদিমোরুর সঙ্গে বিবাহবন্ধনে আবদ্ধ হয়েছেন।\nএদিকে সামান্থাকে শিগগিরই দেখা যাবে ওয়েব সিরিজ ‘রক্ত ব্রহ্মাণ্ড’-এ। ছয় পর্বের এই সিরিজে তার বিপরীতে আছেন অভিনেতা আদিত্য রায় কাপুর। সিরিজটি পরিচালনা করেছেন রাহি অনিল বারভে, যা মারাঠি ছোটগল্প ‘বিদূষক’ অবলম্বনে নির্মিত। এ ছাড়া অভিনেত্রী কাজ করছেন নন্দিনী রেড্ডির পরিচালনায় তেলেগু সিনেমা ‘মা ইন্টি বঙ্গারাম’-এ ।",
    "scraped_at": "2025-12-24T23:30:38"
  },
  {
    "url": "https://www.jugantor.com/entertainment/1043768",
    "title": "দক্ষিণে এবার মোদির বায়োপিক, চলছে শুটিং",
    "publication_date": "2025-12-22T13:08:27+06:00",
    "keywords": "নরেন্দ্র মোদি,বায়োপিক",
    "body": "মাত্র তিন মাস আগে ভারতের প্রধানমন্ত্রী নরেন্দ্র মোদির বায়োপিক নির্মাণের ঘোষণা দেওয়ার পর এবার আনুষ্ঠানিকভাবে শুরু হলো শুটিং। এর আগে বলিউডেও নির্মিত হয়েছিল মোদির বায়োপিক। ‘পিএম নরেন্দ্র মোদি’ নামের সেই সিনেমাটি মুক্তি পায় ২০১৯ সালে। ওই সিনেমায় প্রধানমন্ত্রীর চরিত্রে অভিনয় করেছিলেন অভিনেতা বিবেক ওবেরয়। এবার দক্ষিণী ইন্ডাস্ট্রিতে নতুন রূপে মোদির জীবনকথা দর্শকদের সামনে তুলে ধরার প্রস্তুতি চলছে।\nসংবাদমাধ্যম সূত্রে জানা গেছে, নরেন্দ্র মোদির জীবনীভিত্তিক এ সিনেমার নাম ‘মা বন্দে’। সিনেমাটি পরিচালনা করছেন ক্রান্তি কুমার চন্দ্র। এতে প্রধানমন্ত্রীর চরিত্রে অভিনয় করছেন জনপ্রিয় মালায়ালাম অভিনেতা উন্নি মুকুন্দন। পূজার মাধ্যমে সিনেমাটির শুটিং শুরু হয়েছে। সামাজিক মাধ্যমে সেই ভিডিও শেয়ার করে নিয়েছে সিনেমার টিম।\nনরেন্দ্র মোদির বায়োপিক ‘মা বন্দে’ সিনেমায় প্রধানমন্ত্রীর জীবন-সংগ্রাম, রাজনৈতিক কর্ম এবং মায়ের ভালোবাসা তুলে ধরা হবে। মোদি মাকে হারিয়েছেন ২০২২ সালে, তার জীবনে মায়ের অবদানও বিশেষভাবে দেখানো হবে।আরও পড়ুনআরও পড়ুন‘ভুল করে থাকলে আমাকে ক্ষমা করো’, শেষ ভিডিওবার্তায় ধর্মেন্দ্র\n‘মা বন্দে’ সিনেমায় নাম ভূমিকায় অভিনয় করছেন মালায়ালাম অভিনেতা উন্নি মুকুন্দন। মোদির চরিত্রে অভিনয়ের সুযোগ পেয়ে ভীষণ উচ্ছ্বসিত অভিনেতা বলেন, আমি আহমেদাবাদে বড় হয়েছি। প্রথমে নরেন্দ্র মোদিকে চিনতাম আমাদের রাজ্যের মুখ্যমন্ত্রী হিসেবে। পরে ২০২৩ সালে ব্যক্তিগতভাবে প্রধানমন্ত্রীর সঙ্গে সাক্ষাৎ করার সুযোগ পাই। তার বায়োপিকে অভিনয় করার সুযোগ পাওয়া আমার কাছে অত্যন্ত সম্মানের। তার রাজনৈতিক জীবন পর্দায় তুলে ধরার দায়িত্ব পাওয়া আমার জন্য এক পরম সৌভাগ্য।\nউন্নি মুকুন্দন বলেন, প্রধানমন্ত্রী নরেন্দ্র মোদির বলা একটি গুজরাটি উক্তি তাকে অনুপ্রাণিত করে— ‘ঝুকবানু নেহি’, যার অর্থ কখনো মাথা নিচু করা নয়, সবসময় শক্ত হয়ে দাঁড়িয়ে থাকা।",
    "scraped_at": "2025-12-24T23:30:39"
  },
  {
    "url": "https://www.jugantor.com/sports/1043767",
    "title": "ভারতকে গুঁড়িয়ে দেওয়া কে এই সামির মিনহাস?",
    "publication_date": "2025-12-22T13:07:27+06:00",
    "keywords": "পাকিস্তান ক্রিকেট",
    "body": "অনূর্ধ্ব-১৯ এশিয়া কাপের ফাইনালে ভারতকে কার্যত একাই চাপে ফেলে দেন পাকিস্তানের ওপেনার সামির মিনহাস। দুবাইয়ের আইসিসি ক্রিকেট একাডেমি গ্রাউন্ডে শিরোপা নির্ধারণী ম্যাচে ক্যারিয়ারের সেরা ইনিংস খেলেন ডানহাতি এই ব্যাটার। ১১৩ বল মোকাবিলায় তার ব্যাট থেকে আসে ১৭২ রান—যেখানে ছিল ১৭টি চার ও ৯টি ছক্কা। তার দুর্দান্ত ব্যাটিংয়ে ভর করে পাকিস্তান ৮ উইকেটে তোলে ৩৪৭ রান, যা ফাইনালের মতো বড় ম্যাচে ভারতের ওপর প্রবল চাপ সৃষ্টি করে।\nপুরো এশিয়া কাপজুড়েই নজরকাড়া পারফরম্যান্স ছিল সামির মিনহাসের। ফাইনালে এসে নিজের সামর্থ্যের চূড়ান্ত প্রকাশ ঘটান তিনি। এটি ছিল চলতি আসরে তার দ্বিতীয় সেঞ্চুরি। ভারতের প্রায় সব বোলারকেই চাপে রাখেন সামির। নতুন বলে কিশান সিং ও দিপেশ দেবেন্দ্রনের বিপক্ষে ছিলেন বিশেষভাবে আক্রমণাত্মক।\nমাত্র ৭১ বলে সেঞ্চুরি পূর্ণ করেন সামির—২৯তম ওভারে দেবেন্দ্রনের বলে একটি বাউন্ডারি মেরে। এরপর তার ব্যাটিং দেখে ডাবল সেঞ্চুরির ইঙ্গিতই মিলছিল। তবে শেষ পর্যন্ত দেবেন্দ্রনের ধীরগতির এক ডেলিভারিতে মিড-অনে ক্যাচ দিয়ে ফিরতে হয় ১৯ বছর বয়সী এই ওপেনারকে। ম্যাচে দেবেন্দ্রনের এটি ছিল প্রথম উইকেট, পরে তিনি ৮৩ রানে ৩ উইকেট শিকার করেন।\nকে এই সামির মিনহাস?\nসামির মিনহাস পাকিস্তানের উদীয়মান ক্রিকেট প্রতিভাদের অন্যতম। তিনি পাকিস্তানের টি–টোয়েন্টি আন্তর্জাতিক দলের খেলোয়াড় আরাফাত মিনহাসের ছোট ভাই। আরাফাত বাঁহাতি স্পিন অলরাউন্ডার হলেও সামির একজন ডানহাতি ওপেনিং ব্যাটার। প্রয়োজনে লেগ-ব্রেক ও গুগলি বোলিংও করতে পারেন তিনি।\n২০০৬ সালের ২ ডিসেম্বর পাকিস্তানের মুলতানে জন্ম সামির মিনহাসের। বয়সভিত্তিক ক্রিকেটে ধারাবাহিক পারফরম্যান্সের সুবাদে দ্রুতই নজরে আসেন তিনি। মুলতান অঞ্চল অনূর্ধ্ব-১৩, সাউদার্ন পাঞ্জাব অনূর্ধ্ব-১৬ এবং মুলতান অনূর্ধ্ব-১৯ দলের হয়ে খেলেছেন। সেখান থেকেই জায়গা করে নেন পাকিস্তান অনূর্ধ্ব-১৯ দলে।আরও পড়ুনআরও পড়ুনটি-২০তে ৪৫ বার ম্যাচসেরা সাকিব, ওপরে তিনজন\nচলতি এশিয়া কাপে গ্রুপ পর্ব থেকেই আলোচনায় আসেন সামির। মালয়েশিয়ার বিপক্ষে নিজের প্রথম যুব ওয়ানডেতেই করেন অপরাজিত ১৭৭ রান। ওই ইনিংসে ছিল ১১টি চার ও ৮টি ছক্কা। সেমিফাইনালেও খেলেন গুরুত্বপূর্ণ অপরাজিত অর্ধশতক। আর ফাইনালে ভারতের বিপক্ষে ১৭২ রানের বিধ্বংসী ইনিংস দিয়ে টুর্নামেন্টে নিজের আধিপত্য আরও দৃঢ় করেন।\nভবিষ্যতের তারকা?\nফাইনালে তার ব্যাটিং দেখে অনেকেই মনে করছেন, খুব শিগগিরই পাকিস্তান ক্রিকেটের বড় মঞ্চে দেখা যেতে পারে সামির মিনহাসকে। ডাবল সেঞ্চুরি হাতছাড়া হলেও ভারতের বিপক্ষে এমন ইনিংস তাকে অনূর্ধ্ব-১৯ ক্রিকেটের সবচেয়ে আলোচিত নামগুলোর কাতারে নিয়ে গেছে।\nসব মিলিয়ে, অনূর্ধ্ব-১৯ এশিয়া কাপ ২০২৫–এ সামির মিনহাস শুধু একটি ম্যাচ নয়, পুরো টুর্নামেন্টজুড়েই পাকিস্তানের সবচেয়ে উজ্জ্বল নক্ষত্র হিসেবে নিজেকে প্রতিষ্ঠিত করেছেন।",
    "scraped_at": "2025-12-24T23:30:41"
  }
]