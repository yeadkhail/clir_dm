[
  {
    "url": "https://www.dailyamardesh.com/national/amdtzml4eeevy",
    "title": "হিংসা-বিদ্বেষ ভুলে শান্তি ও ন্যায়ভিত্তিক সমাজ গড়ার আহ্বান তারেক রহমানের",
    "publication_date": "2025-12-24T22:09:15+06:00",
    "keywords": "তারেক-রহমান,আমার-দেশ,বড়দিন",
    "body": "হিংসা-বিদ্বেষ ও আক্রোশ পরিহার করে সমাজে শান্তি ও স্থিতিশীলতা প্রতিষ্ঠা এবং সব ধরনের অবিচার ও নির্মমতা প্রতিরোধে সকলকে শপথ নেওয়ার আহ্বান জানিয়েছেন বিএনপির ভারপ্রাপ্ত চেয়ারম্যান তারেক রহমান।\nবুধবার খ্রিস্টান সম্প্রদায়ের সর্ববৃহৎ ধর্মীয় উৎসব বড়দিন উপলক্ষে দেওয়া এক বাণীতে তিনি এ মন্তব্য করেন।\nতারেক রহমান বলেন, শুভ বড়দিন সমাগত। বড়দিন খ্রিস্টান সম্প্রদায়ের সবচেয়ে বড় ধর্মীয় উৎসব। এ উপলক্ষে বাংলাদেশসহ সারা বিশ্বের খ্রিস্টান সম্প্রদায়কে জানাই আন্তরিক শুভেচ্ছা ও অভিনন্দন। প্রত্যেকের সুখ, শান্তি, সুস্বাস্থ্য ও সমৃদ্ধি কামনা করি।\nতিনি বলেন, ক্ষমা, করুণা ও মানবপ্রেমের দিশারি মহান যীশুখ্রিস্ট এই দিনে পৃথিবীতে আবির্ভূত হন। মানুষে মানুষে সম্প্রীতি প্রতিষ্ঠাই ছিল তাঁর মূল বার্তা। সব ধর্মের মূল কথাই মানুষের সেবা ও কল্যাণ। ধর্ম-বর্ণ নির্বিশেষে দেশ ও মানুষের কল্যাণে সবাইকে ঐক্যবদ্ধভাবে কাজ করতে হবে।\nতারেক রহমান আরও বলেন, যীশুখ্রিস্ট মানুষকে ভালোবাসতে, ক্ষমা করতে এবং ন্যায় প্রতিষ্ঠার শিক্ষা দিয়েছেন। শুভ বড়দিন একটি সর্বজনীন ধর্মীয় উৎসব। বাংলাদেশ সাম্প্রদায়িক সম্প্রীতির দেশ। এদেশের মানুষ যুগ যুগ ধরে স্বাধীনভাবে ও আনন্দঘন পরিবেশে নিজ নিজ ধর্মীয় অনুষ্ঠান পালন করে আসছে।\nতিনি বলেন, “হিংসা-বিদ্বেষ, আক্রোশ পরিহার করে সমাজে শান্তি ও স্থিতি প্রতিষ্ঠা এবং সব ধরনের অবিচার ও নির্মমতা প্রতিরোধ করতে আমাদের সবাইকে শপথ নিতে হবে। বৈষম্যহীন, দুর্নীতিমুক্ত ও ন্যায়ভিত্তিক রাষ্ট্র গঠনে সাম্প্রদায়িক সম্প্রীতি আরও জোরদার করতে হবে।”\nবিশ্বব্যাপী মানুষ নানামুখী সংকটে রয়েছে উল্লেখ করে তারেক রহমান বলেন, মহামানবদের জীবনদর্শন যথাযথভাবে উপলব্ধি করতে পারলেই মানবজীবনে ন্যায়নীতি, শান্তি ও কল্যাণ নিশ্চিত করা সম্ভব।\nবাণীর শেষে তিনি বড়দিন উপলক্ষে গৃহীত সব কর্মসূচির সর্বাঙ্গীণ সাফল্য কামনা করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdfi6qdnedqz",
    "title": "ধরাছোঁয়ার বাইরে শ্রমিকলীগ নেতা বালু আব্বাস",
    "publication_date": "2025-12-24T22:02:57+06:00",
    "keywords": "আমার-দেশ,বালু-উত্তোলন,শ্রমিক-লীগ",
    "body": "চট্টগ্রামের আনোয়ারার অবৈধ বালু সম্রাট শ্রমিকলীগ নেতা বালু আব্বাস এখনো ধরাছোঁয়ার বাইরে। দিব্যি চালিয়ে যাচ্ছেন তার অবৈধ বালুর ব্যাবসা। অপারেশান ডেভিল হান্ট প্রথম পর্যায় শেষ হয়ে দ্বিতীয় পর্যায় চলছে। তারপরও ধরাছোঁয়ার বাইরে রয়েছেন এই শ্রমিকলীগ নেতা।প্রশাসন ও বিএনপি-জামায়াত নেতাদের ম্যানেজ করে প্রকাশ্যে চালু রেখেছেন তার অবৈধ বালুর ব্যবসা। সম্প্রতি ৬৫ লক্ষ টাকা দিয়ে কিনেছেন নতুন আরো একটি ড্রেজার। আগের রয়েছে কোটি টাকা মূল্যের বেশ কয়েকটি ড্রেজার।\nআনোয়ারার জুঁইদন্ডী ইউনিয়নে শঙ্খ নদী থেকে ড্রেজার দিয়ে প্রতিনিয়ত অবৈধভাবে বালু তুলে বিক্রি করত আব্বাস। ফ্যাসিবাদের সময় বালু আব্বাসের দাপটে কেউ মুখ খুলতে পারত না। ভূমিমন্ত্রী জাবেদ ও তার এপিএস সায়েমের প্রভাব খাটিয়ে চলত অবৈধ এই বালুর ব্যবসা। ফ্যাসিস্ট সরকার বিদায়ের পরও এতটুকুই কমেনি আব্বাসের অবৈধ বালুর ব্যবসা।\nশ্রমিকলীগ নেতা বালু আব্বাসকে গ্রেফতার না করায় প্রশাসনের প্রতি ক্ষোভ জানিয়েছেন স্থানীয়রা।\nজুঁইদন্ডী এলাকার বয়োবৃদ্ধ নুর আহমদ বলেন, অবৈধ বালুর ড্রাম্প ট্রাকের বেপরোয়া চলাচলে ধুলাবালি উড়তে থাকে। বয়স্ক ও শিশুদের শ্বাসকষ্টসহ নানা রোগবালাই হচ্ছে।\nজুঁইদন্ডী গোদারগোড়া এলাকার ব্যবসায়ী শাহ আলম বলেন, আব্বাস আগে দাপট দেখাত আওয়ামী লীগের সরকার পরিবর্তন হলেও তার ব্যবসা এবং দাপট কোনোটাই কমেনি। প্রশাসন ও স্থানীয় বিএনপি-জামায়াত নেতাদের ম্যানেজ করে চলছে বালুর ব্যবসা।\nআনোয়ারা থানার অফিসার ইনচার্জ (ওসি) জুনায়েত  চৌধুরী  জানান, শ্রমিকলীগ নেতা আব্বাসের বিষয়ে পুলিশের নজরদারি রয়েছে। তাকে যেকোন সময় গ্রেফতার করা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdeesn9vjrhh",
    "title": "টাইব্রেকারের রোমাঞ্চ শেষে সেমিতে আর্সেনাল",
    "publication_date": "2025-12-24T22:00:05+06:00",
    "keywords": "আর্সেনাল",
    "body": "শ্বাসরুদ্ধকর ম্যাচ, হাড্ডাহাড্ডি লড়াই যাকে বলে—আর্সেনাল-ক্রিস্টাল প্যালেস তার পুরো রোমাঞ্চই উপহার দিয়েছে। বলতে হয়, এমিরেটস স্টেডিয়ামে উপস্থিত দর্শকদের পয়সা উশুল। পেনাল্টি শুটআউটের উত্তেজনা শেষে জয়ের হাসি হেসেছে গানাররা। টাইব্রেকারে স্বাগতিকরা ৮-৭ গোলে হারিয়েছে ক্রিস্টাল প্যালেসকে। নির্ধারিত সময়ে নাটকীয় ম্যাচটি ছিল ১-১ গোলে অমীমাংসিত। পেনাল্টি ঠেকিয়ে ম্যাচের নায়ক বনে গেছেন আর্সেনালের গোলবারের অতন্দ্র প্রহরী কেপা আরিজাবালাগা। তীব্র প্রতিদ্বন্দ্বিতাপূর্ণ ম্যাচটি জিতে ইংলিশ লিগ কাপের সেমিফাইনালের টিকিট কেটেছে কোচ মিকেল আর্তেতার শিষ্যরা। দুই লেগের শেষ চারের লড়াইয়ে আর্সেনালের প্রতিপক্ষ লন্ডনের আরেক ক্লাব চেলসি।\nমাঠের লড়াইয়ে কেউ কাউকে ছাড় দিচ্ছিল না। যে কারণে ম্যাচের ডেডলকও ভাঙছিল না। শেষে মাঠের নিরবতা ভাঙে ম্যাচের ৮০ মিনিটে। তবে সেটা আত্মঘাতী গোলে। ক্রিস্টাল প্যালেসের ম্যাক্সয়েন্স লাসিরিক্স ভুলে নিজেদের জালেই বল জড়িয়ে দেন। ম্যাচের দুর্ভাগা আর খলনায়ক যদি বলা হয়, তাহলে তকমা পাবেন ওই লাসিরিক্সই। কেননা, একে তো নিজেদের জালেই পাঠিয়েছেন, তার ওপর শেষ টাইব্রেকারের শেষ পেনাল্টি শটটাও মিস করেছেন এ সেন্টার-ব্যাক। ১৫টি পেনাল্টি শটের সবগুলোই জাল কাঁপালেও ব্যর্থতার গল্প লিখেছেন কেবল লাসিরিক্সের শট।\nগানাররা ভেবেই বসেছিল, লাসিরিক্সের করা আত্মঘাতী গোলে জিতেই গেছে তারা। শুধু আনুষ্ঠানিকতাই বাকি। কিন্তু শেষ দিকে পাল্টে যায় ম্যাচের চিত্রনাট্য। ইনজুরি টাইমের পঞ্চম মিনিটে মার্ক গুয়েহির গোলে সমতায় ফিরে ম্যাচের মোড় ঘুরিয়ে দেয় ক্রিস্টাল প্যালেস। তার এই গোলে ম্যাচের ভাগ্য গড়ায় স্পট কিকে। অবশ্য আর্সেনালের হয়ে জয়সূচক গোলের সুযোগ পেয়েছিলেন ডেকলান রাইস। কিন্তু ওয়াল্টার বেনিতেজকে বোকা বানাতে পারেননি। গ্যাব্রিয়েল জেসুসের চমৎকার দুটি সেভে নির্ধারিত সময় শেষে ম্যাচ থেকে যায় অমীমাংসিত। কিন্তু স্নায়ুক্ষয়ী টাইব্রেকার শেষে হতাশার রাজ্যে ডুবে প্যালেস। আর শেষ চারে উঠার উচ্ছ্বাসে ভেসে যায় আর্সেনাল।\nএকনজরে\nআর্সেনাল ৮ (১-১) ৭ ক্রিস্টাল প্যালেস\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdqwfeqw3gbw",
    "title": "হাদি হত্যা: ফয়সালকে আত্মগোপনে সহায়তাকারী আমিনুল রিমান্ডে",
    "publication_date": "2025-12-24T21:58:41+06:00",
    "keywords": "আমার-দেশ,রিমান্ড,আসামি,শরিফ-ওসমান-হাদি",
    "body": "ইনকিলাব মঞ্চের মুখপাত্র শহীদ শরীফ ওসমান হাদিকে গুলি করে হত্যার ঘটনায় প্রধান আসামি ফয়সাল করিম মাসুদকে সীমান্তে আত্মগোপনে সহায়তাকারী আমিনুল ইসলাম রাজুর পাঁচদিনের রিমান্ড মঞ্জুর করেছেন আদালত।\nবুধবার ঢাকার অতিরিক্ত চিফ মেট্রোপলিটন ম্যাজিস্ট্রেট আওলাদ হোসাইন মুহাম্মদ জুনাইদের আদালত রিমান্ডে নেয়ার এ আদেশ দেন।\nএদিন তাকে আদালতে হাজির করে ১০ দিনের রিমান্ড চেয়ে আবেদন করেন মামলার তদন্তকারী কর্মকর্তা ডিবি পুলিশের পরিদর্শক ফয়সাল আহমেদ।\nআবেদনে বলা হয়েছে, আসামি রাজু ঘটনার দিন বিকেল সাড়ে ৩টার দিকে তার নিকটাত্মীয়ের মাধ্যমে ফিলিপের সঙ্গে যোগাযোগ করেন। তিনি আসামি ফয়সালকে সীমান্ত এলাকায় আত্মগোপন করতে সহায়তা করেন। এছাড়া হত্যায় জড়িত আসামি ও আসামিদের আত্মগোপন সহায়তাকারীদের অর্থ প্রদানে সরাসরি সংযুক্ত রয়েছে মর্মে তথ্য পাওয়া গেছে। এ সময় রাষ্ট্রপক্ষের আইনজীবী কাইয়ুম হোসেন নয়ন রিমান্ডের পক্ষে শুনানি করেন। শুনানি শেষে আদালত তার পাঁচ দিনের রিমান্ড মঞ্জুর করেন। তবে শুনানিতে আসামিপক্ষে কোনো আইনজীবী ছিলেন না। এর আগে বুধবার দুপুর দেড়টার দিকে তাকে মিরপুর-১১ এলাকা থেকে গ্রেপ্তার করা হয়।\nগত ১৪ ডিসেম্বর ইনকিলাব মঞ্চের সদস্য সচিব আব্দুল্লাহ আল জাবের বাদি হয়ে হত্যাচেষ্টা মামলাটি দায়ের করেন। পরবর্তীতে হাদি মারা গেলে মামলাটিতে ৩০২ ধারা যুক্ত হয়। এ মামলার পর্যন্ত ১০ জনকে গ্রেপ্তার দেখানো হয়েছে।\nগ্রেপ্তার দেখানো আসামিরা হলেন- ফয়সালের বাবা মো. হুমায়ুন কবির ও মা মোসা. হাসি বেগম, ফয়সালের স্ত্রী সাহেদা পারভীন সামিয়া, তার বান্ধবী মারিয়া আক্তার লিমা ও তার শ্যালক ওয়াহিদ আহমেদ সিপু, রেন্টকার ব্যবসায়ী মো. নুরুজ্জামান নোমানী ওরফে উজ্জ্বল, ফয়সালের সহযোগী মো. কবির, ভারতে পালাতে সহযোগিতাকারী সিবিউন দিউ ও সঞ্জয় চিসিম এবং আত্মগোপনে সহায়তাকারী আমিনুল ইসলাম রাজু। এদের মধ্যে হুমায়ুন ও হাসি দায় স্বীকার করে জবানবন্দি দিয়েছেন। রিমান্ড শেষে নুরুজ্জামানকে কারাগারে পাঠানো হয়েছে। এ ছাড়া অপর আসামিরা রিমান্ডে রয়েছে। এছাড়া প্রধান আসামি ফয়সালের দেশত্যাগের নিষেধাজ্ঞা দিয়েছেন আদালত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdfztepzzjts",
    "title": "এনসিপি নেতাকে গুলির মামলায় গ্রেপ্তার তন্বী কারাগারে",
    "publication_date": "2025-12-24T21:52:28+06:00",
    "keywords": "খুলনা,আমার-দেশ,এনসিপি",
    "body": "এনসিপির শ্রমিক সংগঠন শ্রমিক শক্তির খুলনা বিভাগীয় আহ্বায়ক মোতালেব শিকদারকে গুলির ঘটনায় গ্রেপ্তার তনিমা তন্বীকে কারাগারে পাঠিয়েছে আদালত। আসামি তন্বী এনসিপির যুব শাখা যুবশক্তির জেলা যুগ্ম সদস্য সচিব।\nবুধবার বিকালে খুলনার মেট্রোপলিটন ম্যাজিস্ট্রেট আসাদুর জামান শুনানি শেষে এ আদেশ দেন। মামলার পরবর্তী শুনানির দিন আগামী ২৮ ফেব্রুয়ারি ধার্য করা হয়েছে।\nবিষয়টি নিশ্চিত করে মামলার তদন্তকারী কর্মকর্তা সোনাডাঙ্গা মডেল থানার এসআই নাদিম মাহমুদ জানান, গ্রেপ্তারের পর তন্বীকে জিজ্ঞাসাবাদ শেষে আদালতে হাজির করা হয়। মামলার সুষ্ঠু তদন্তের স্বার্থে তন্বীকে সাত দিনের রিমান্ডে নেওয়ার আবেদন করা হয়েছে।\nপুলিশ সূত্রে জানা যায়, গত সোমবার দুপুরে খুলনা নগরীর আল আকসা মসজিদ সড়কের মুক্তা হাউসে গুলিবিদ্ধ হন মোতালেব শিকদার। একটি গুলি তার মাথার বাম পাশ দিয়ে ঢুকে বেরিয়ে যায়। বর্তমানে তিনি খুলনা মেডিকেল কলেজ হাসপাতালে চিকিৎসাধীন আছেন।\nপুলিশ জানায়, ঘটনাস্থল থেকে একটি গুলির খোসা, পাঁচটি মদের বোতল, ইয়াবা এবং ইয়াবা সেবনের সরঞ্জাম উদ্ধার করা হয়।\nএ ঘটনায় গত মঙ্গলবার দুপুরে মোতালেব শিকদারের স্ত্রী ফাহিমা আক্তার বাদী হয়ে খুলনা সোনাডাঙ্গা মডেল থানায় মামলাটি করেন। মামলায় তন্বীর নাম উল্লেখসহ অজ্ঞাতনামা আরো সাত থেকে আটজনকে আসামি করা হয়। ঘটনার সঙ্গে জড়িত থাকার সন্দেহে গত সোমবার রাতে নগরীর টুটপাড়া এলাকা থেকে তনিমা তন্বীকে গ্রেপ্তার করে পুলিশ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdfgf4voczrf",
    "title": "তারেক রহমানকে স্বাগত জানাতে নাটোরের লক্ষাধিক নেতাকর্মী ঢাকায়",
    "publication_date": "2025-12-24T21:51:02+06:00",
    "keywords": "তারেক-রহমান,আমার-দেশ,নাটোর,ত্রয়োদশ-সংসদ-নির্বাচন",
    "body": "বিএনপির ভারপ্রাপ্ত চেয়ারপার্সন তারেক রহমানের স্বদেশ প্রত্যাবর্তন উপলক্ষ্যে তাকে স্বাগত জানাতে নাটোর-২(সদর-নলডাঙ্গা) আসন থেকেই লক্ষাধিক নেতাকর্মী ঢাকায় পৌঁছেছেন। এমনটি  জানিয়েছেন বিএনপির কেন্দ্রীয় নেতা ও সাবেক মন্ত্রী নাটোর-২ আসনের ধানের শীষের প্রার্থী অ্যাডভোকেট এম রুহুল কুদ্দুস তালুকদার দুলু।দুলুর নির্বাচনি মিডিয়া সেলের প্রধান সাংবাদিক নাসিম উদ্দিন নাসিম জানান, ‘নাটোর থেকে ইতোমধ্যে ৩০০ বাসে এবং ব্যক্তিগত গাড়ি ও বিভিন্ন পরিবহন এবং ট্রেনে করে শুধুমাত্র নাটোর-২(সদর-নলডাঙ্গা) আসন থেকেই লক্ষাধিক নেতাকর্মী ঢাকায় পৌঁছেছেন।’বুধবার রাত ১০টায় আরো একটি বিশেষ ট্রেনে অন্য নেতাকর্মীরা ঢাকায় যাবেন বলে জানা গেছে। এসকল নেতাকর্মীদের জন্য প্রয়োজনীয় শীতবস্ত্র ও খাবারের সকল ব্যবস্থা রুহুল কুদ্দুস তালুকদার দুলুর পক্ষ থেকে করা হয়েছে বলেও তিনি জানান।দীর্ঘদিন প্রবাস জীবনের পর বিএনপির ভারপ্রাপ্ত চেয়ারপার্সন তারেক রহমানের স্বদেশ প্রত্যাবর্তনে তাকে একনজর দেখা ও তার কথা শোনার জন্য সারাদেশ থেকেই নেতাকর্মীরা ঢাকায় সমবেত হয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdmwwngfr1xh",
    "title": "খালেদা জিয়ার রোগমুক্তি ও তারেক রহমানের নিরাপদ প্রত্যাবর্তন কামনায় শীতবস্ত্র বিতরণ",
    "publication_date": "2025-12-24T21:50:21+06:00",
    "keywords": "তারেক-রহমান,আমার-দেশ,বেগম-খালেদা-জিয়া",
    "body": "মানবিক সংগঠন ‘‘রক্তস্পন্দন”-এর উদ্যোগে এবং ন্যাশনালিস্ট অফ এসজেডএমসি, বগুড়া (এনএসবি)-এর সহযোগিতায় বিএনপি চেয়ারপার্সন বেগম খালেদা জিয়ার রোগমুক্তি ও দলটির ভারপ্রাপ্ত চেয়ারম্যান তারেক রহমানের নিরাপদ স্বদেশ প্রত্যাবর্তন কামনায় দোয়া মাহফিল ও শীতবস্ত্র বিতরণ অনুষ্ঠিত হয়েছে।\nবুধবার রাজধানীর উত্তরখানে ছিন্নমূল, অসহায়, স্বজনহারা, শারীরিক ও মানসিক প্রতিবন্ধী বৃদ্ধা ও শিশুদের আশ্রয়স্থল “আপন নিবাস”- এ কর্মসূচি অনুষ্ঠিত হয়।\nঅনুষ্ঠানে প্রধান অতিথি হিসেবে উপস্থিত ছিলেন- ডক্টরস্ অ্যাসোসিয়েশন অফ বাংলাদেশ (ড্যাব)-এর যুগ্ম মহাসচিব ও রক্তস্পন্দনের চিফ কো-অর্ডিনেটর ডা. আ ন ম মনোয়ারুল কাদির বিটু।\nবক্তব্যে তিনি দেশের মানুষের জন্য বেগম খালেদা জিয়ার অবদান এবং আধুনিক বাংলাদেশের স্বপ্নদ্রষ্টা জনাব তারেক রহমানের ঘোষিত ৩১ দফা কর্মসূচি তুলে ধরে জিয়া পরিবারের জন্য সকলের কাছে দোয়া কামনা করেন।\nরক্তস্পন্দনের ডেপুটি কো-অর্ডিনেটর ও শহীদ জিয়াউর রহমান মেডিকেল কলেজ ছাত্রদলের সাবেক সাংগঠনিক সম্পাদক ডা. মো. মেহরাব হোসেন এবং ডেপুটি কো-অর্ডিনেটর ও ইউনিভার্সাল মেডিকেল কলেজ ছাত্রদলের সাধারণ সম্পাদক ডা. এম এ তাইফুল হক-এর তত্ত্বাবধানে আয়োজিত এ অনুষ্ঠানে সার্বিক সহযোগিতা করে ন্যাশনালিস্ট অফ এসজেডএমসি, বগুড়া (এনএসবি)।\nঅনুষ্ঠানে বিশেষ অতিথি হিসেবে উপস্থিত ছিলেন- শহীদ জিয়াউর রহমান মেডিকেল কলেজ ছাত্রদলের সাবেক সভাপতি ডা. মো. রাশেদুল হাসান রিপন, সাবেক সহ-সভাপতি ডা. তাপস কুমার দাস, সাবেক সদস্য ডা. রাজিব হোসেন, বর্তমান সভাপতি শেখ শাকির ইবনে সাইখ রিচি, সাধারণ সম্পাদক গালিব আল মুগনী; বাংলাদেশ জাতীয়তাবাদী ছাত্রদল কেন্দ্রীয় সংসদের বর্তমান যুগ্ম সাধারণ সম্পাদক রিয়াজ আনোয়ার হোসেন, সাবেক সমাজসেবা সম্পাদক মো. মওদুদ হোসেন মঈন; ইউনিভার্সাল মেডিকেল কলেজ ছাত্রদলের সাংগঠনিক সম্পাদক ফাহাদ মোল্লা; ইব্রাহিম মেডিকেল কলেজ ছাত্রদল নেতা মো. আশরাফ হোসেন; পপুলার মেডিকেল কলেজ ছাত্রদল নেতা এ. কে. এম. মোস্তাফিজুর রহমান ইসমামসহ আরও অনেকে।\nশীতবস্ত্র হাতে পেয়ে উপস্থিত সবাই ছিলেন অত্যন্ত আবেগাপ্লুত। সকলে দু হাত তুলে দোয়া করেন জিয়া পরিবারের জন্য। মানবিক সংগঠন রক্তস্পন্দনের এ ধরনের মহৎ উদ্যোগের জন্য ‘‘আপন নিবাস’’- এর প্রতিষ্ঠাতা পরিচালক সৈয়দা সেলিনা শেলী আপা আয়োজকদের আন্তরিক প্রশংসা এবং কৃতজ্ঞতা প্রকাশ করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdheyrobh6gh",
    "title": "তারেক রহমানসহ দেশে আসছেন যারা",
    "publication_date": "2025-12-24T21:34:02+06:00",
    "keywords": "তারেক-রহমান,আমার-দেশ,লন্ডন",
    "body": "সব জল্পনা-কল্পনার ইতি টেনে দীর্ঘ দেড় যুগের নির্বাসিত জীবন কাটিয়ে দেশে উদ্দেশে রওনা দিতে লন্ডনের বাসা থেকে হিথ্রো বিমানবন্দরের দিকে রওনা হয়েছেন বিএনপির ভারপ্রাপ্ত চেয়ারম্যান তারেক রহমান।\nবুধবার রাত বাংলাদেশ সময় রাত ৮টার দিকে বাসা থেকে রওনা হয়ে হিথ্রো বিমানবন্দরের উদ্দেশে রওনা হন। লন্ডন বিএনপির এক নেতার ফেসবুক লাইভে দেখা যায়, তারেক রহমান বাসা থেকে বের হওয়ার সময় তাকে বহনকারী গাড়ির সামনে পিছনে তিনটি গাড়ি দেখা যায়।\nজানা গেছে, বোয়িং ৭৮৭-৬ ড্রিমলাইনার এয়ারবাস পরিচালিত বিজি ২০২ ফ্লাইটে বিজনেস ক্লাসে তারেক রহমানের জন্য ছয়টি টিকিট কেনা হয়েছে।\nবাংলাদেশ বিমানের একটি নিয়মিত বাণিজ্যিক ফ্লাইটে স্ত্রী ডা. জুবাইদা রহমান, মেয়ে জাইমা রহমান, তারেক রহমানের ব্যক্তিগত সচিব আব্দুর রহমান সা‌নি, দ‌লের প্রেস উইংয়ের সালেহ শিবলী ও জিয়াউর রহমান ফাউন্ডেশনের কামাল উদ্দীনের জন্য টিকিট কেনা হ‌য়েছে।\nতবে আরাফাত রহমান কোকোর দুই মেয়ে জাফিয়া রহমান ও জাহিয়া রহমান চাচার সহযাত্রী হচ্ছেন কিনা, তা নিশ্চিত হওয়া যায়নি।\nএই ছয়জনের বাইরে নিজস্ব অর্থে যারা ফ্লাইটের বিজনেস ক্লাসের টি‌কিট কিনেছেন, তাদের মধ্যে রয়েছেন মাহিদুর রহমান, মুজিবুর রহমান মু‌জিব, খছরুজ্জামান খছরু, না‌সির আহমদ শাহীন, র‌হিম উদ্দীন, আসাদুজ্জামান আহমদ,‌ গোলাম রব্বানী, মঈন উদ্দীন, জুবা‌য়ের বাবু, এম এ সাল‌াম, ডা‌লিয়া লাকু‌রিয়া প্রমুখ।\nএছাড়া যুক্তরাজ্য, আয়ারল্যান্ড, ফিনল্যান্ড, ফিন্ড, ইতালির বিএনপি নেতারাসহ ও ইউরোপের বিভিন্ন দেশ থেকে অনেক নেতাও ইকোনমি ক্লাসের টিকিট কেটেছেন। এর বাইরেও তারেক রহমানের গৃহকর্মীরাও আছেন। সব মিলিয়ে ৫০ জনের বেশি থাকছেন ফ্লাইটে।\nযুক্তরাজ্য বিএনপির আহ্বায়ক আবুল কালাম আজাদ গণমাধ্যমকে জানিয়েছেন, তারেক রহমান তার পরিবার ও ব্যক্তিগত স্টাফদের নিয়ে দেশে ফিরছেন। এর বাইরে অনেকেই যার যার মতো টিকিট কেটে একই ফ্লাইটে যাচ্ছেন বলে জানান।\nদীর্ঘ যাত্রায় সিলেটে যাত্রা বিরতির পর আগামীকাল বেলা ১১টা ২০ মিনিটে বিমানটি ঢাকা হজরত শাহজালাল আন্তর্জাতিক বিমানবন্দরে অবতরণ করবে। সেখানে বিএনপির ভারপ্রাপ্ত চেয়ারম্যানকে অভ্যর্থনা জানাবেন দলের স্থায়ী কমিটির সদস্যরা। বিমানবন্দরের রজনীগন্ধা লাউঞ্জে ২০ মিনিটের অবস্থান করবেন তারেক রহমান। সেখানে জ্যেষ্ঠ নেতাদের সঙ্গে কৌশল বিনিময় শেষে এরপর সড়ক পথে এভারকেয়ার হাসপাতালে উদ্দেশ্য রওনা করবেন।\nএসময় রাস্তার দুপাশে লাখ নেতাকর্মী তাকে অভ্যর্থনা জানাবেন। এভারকেয়ারে যাওয়ার পথে জুলাই ৩৬ এক্সপ্রেস ওয়ে (৩০০ ফুট) সড়কে তিনি সংক্ষিপ্ত গণসংবর্ধনা অনুষ্ঠানে যোগ দেবেন। সেখানে তিনি দেশবাসীর প্রতি ধন্যবাদ ও কৃতজ্ঞতা জ্ঞাপন করবেন এবং মহান আল্লাহর দরবারে শুকরিয়া আদায় করবেন। এরপর তিনি চলে যাবেন এভারকেয়ার হাসপাতালে চিকিৎসাধীন তার মা (বিএনপি চেয়ারপারসন বেগম খালেদা জিয়া) দেখতে। সেখান মায়ের চিকিৎসার জন্য গঠিত মেডিকেল বোর্ডের চিকিৎসকের সঙ্গে বিস্তারিত কথা বলবেন এবং মায়ের স্বাস্থ্যের খোঁজ নেবেন। সেখানে মায়ের সঙ্গে কিছু সময় কাটানোর পর গুলশানের বাসার উদ্দেশে রওয়ানা হবেন তারেক রহমান। গুলশানে মায়ের বাসা ফিরোজা নাকি ১৯৬ নম্বর নিজের বাড়িতে উঠবেন তা এখনো চূড়ান্ত হয়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdbablv0rqzy",
    "title": "চার কর্মকর্তার অর্ধ কোটি টাকা ঘুস কারবার",
    "publication_date": "2025-12-24T21:31:57+06:00",
    "keywords": "দুদক,আমার-দেশ,চট্টগ্রাম",
    "body": "ভবনের নকশা অনুমোদন ও ভূমি ছাড়পত্র দিতে চট্টগ্রাম উন্নয়ন কর্তৃপক্ষের (সিডিএ) চার কর্মকর্তার বিরুদ্ধে অর্ধকোটি টাকা ঘুস গ্রহণের অভিযোগে অভিযান চালিয়েছে দুর্নীতি দমন কমিশন (দুদক)। অভিযোগ রয়েছে, চাহিদামতো ঘুস না দেওয়ায় সংশ্লিষ্ট ভূমি মালিককে দীর্ঘদিন ধরে হয়রানি এবং ফাইল আটকে রাখা হয়।\nএমনকি নানা অজুহাতে বিভিন্ন সময় অভিযান পরিচালনা করে ভবন ভেঙে দিয়ে জরিমানাও করা হয়। অবশেষে ৫০ লাখ টাকা ঘুস নিয়ে ওই ভবনের নকশা অনুমোদন দিলেও চূড়ান্ত অনুমোদন দেননি তারা।\nঘুসকাণ্ডে অভিযুক্তরা হলেন সিডিএর ভূমি ছাড়পত্র বিভাগের সহকারী নগর পরিকল্পনাবিদ (এটিপি) কামাল হোসেন, সহকারী অথরাইজড অফিসার-১ ইলিয়াস আকতার, অথরাইজড অফিসার-১ মোহাম্মদ হাসান এবং ডিলিং অ্যাসিস্ট্যান্ট আলমগীর তালুকদার।\nবুধবার বেলা ১১টা থেকে বিকাল ৪টা পর্যন্ত সিডিএ ভবনে দুদক সমন্বিত জেলা কার্যালয়-১-এর সহকারী পরিচালক সায়েদ আলমের নেতৃত্বে চার ঘণ্টাব্যাপী অভিযান পরিচালিত হয়। এ সময় চেয়ারম্যান, প্রধান প্রকৌশলীসহ বিভিন্ন দপ্তর ও বিভাগ পরিদর্শন করে গুরুত্বপূর্ণ নথি জব্দ করা হয়।\nদুদক সূত্রে জানা গেছে, হাসান মুরাদ নামে একজন গ্রাহক ভূমি ছাড়পত্রের অনুমোদনের জন্য আবেদন করেন ২০২৩ সালের ২৩ মে। দীর্ঘ প্রক্রিয়া শেষে তাকে ছাড়পত্র দেওয়া হয়। পরে তিনি নকশা অনুমোদনের জন্য আবেদন করেন। গত বছরের মে মাসে নকশা অনুমোদনের আবেদন করা হলেও অনুমোদনপত্র ইস্যু করা হয়নি।\nফাইলটি অনুমোদনের জন্য হাসান মুরাদ ও তার ভাইকে ব্যাপক হয়রানি করেন অভিযুক্ত সিডিএ কর্মকর্তারা। নানাভাবে হয়রানি করার জন্য বিভিন্ন সময় ফাইল আটকে দেওয়া হয়, ভবন ভেঙে জরিমানা করা হয় এবং কৌশলে ৫০ লাখ টাকা ঘুস আদায় করা হয়।\nদুদক জানায়, ঘুস লেনদেনের অভিযোগের প্রাথমিক সত্যতা পাওয়া গেছে। বিষয়টি তদন্তাধীন।\nএ বিষয়ে সিডিএ চেয়ারম্যান প্রকৌশলী নুরুল করিম বলেন, অভিযোগগুলো আগের চেয়ারম্যান জহিরুল আলম দোভাষের সময়কালের। দুদক বিষয়টি তদন্ত করছে। অভিযোগ প্রমাণ হলে অভিযুক্তদের বিরুদ্ধে বিভাগীয় ব্যবস্থা নেওয়া হবে। তিনি বলেন, আমি চাই দুর্নীতিমুক্ত সিডিএ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdta4qy3lrcn",
    "title": "ট্রলির চাকায় পিষ্ট হয়ে মোটরসাইকেল আরোহী কিশোর  নিহত",
    "publication_date": "2025-12-24T21:31:40+06:00",
    "keywords": "সড়ক-দুর্ঘটনা,আমার-দেশ,সিরাজগঞ্জ,মোটরসাইকেল",
    "body": "সিরাজগঞ্জের রায়গঞ্জে ট্রলির সঙ্গে মুখোমুখি সংঘর্ষে আকাশ চন্দ্র মাহাতো (১৬) নামে এক কিশোর মোটরসাইকেল আরোহীর মৃত্যু হয়েছে। বুধবার (২৪ ডিসেম্বর) সন্ধ্যা সাত টার দিকে উপজেলার সোনাখাড়া ইউনিয়নের নিমগাছী- গুল্টা আঞ্চলিক সড়কের কদমতলী ব্রিজ এলাকায় এ মর্মান্তিক দুর্ঘটনা ঘটে।\nনিহত আকাশ মাহাতো সোনাখাড়া ইউনিয়নের গোতিথা গ্রামের চঞ্চল চন্দ্র মাহাতোর ছেলে।\nস্থানীয় সূত্রে জানা যায়, বুধবার সন্ধ্যা ৭ টার দিকে আকাশ মাহাতো মোটরসাইকেলযোগে দোস্তপাড়া যাওয়ার উদ্দেশ্যে বাড়ি থেকে বের হন। পথিমধ্যে কদমতলী ব্রিজ এলাকায় পৌঁছালে বিপরীত দিক থেকে আসা একটি ট্রলির সঙ্গে তার মোটরসাইকেলের মুখোমুখি সংঘর্ষ হয়। এসময় ট্রলির চাকা তার মাথার উপর দিয়ে চলে গেলে ঘটনাস্থলেই তার মৃত্যু হয়।\nকিশোরটির এমন আকস্মিক মৃত্যুর খবর ছড়িয়ে পড়লে এলাকায় শোকের ছায়া নেমে আসে এবং তার পরিবারে চলছে শোকের মাতম।\nরায়গঞ্জ থানার ভারপ্রাপ্ত কর্মকর্তা (ওসি) গোলাম কিবরিয়া বলেন, খবর পেয়ে পুলিশ ঘটনাস্থলে পাঠানো হয়েছে। দুর্ঘটনার বিষয়ে বিস্তারিত তদন্ত করা হচ্ছে এবং আইনগত প্রক্রিয়া চলমান রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdyvn6ucdxxn",
    "title": "রাতভর মাইকের শব্দে অতিষ্ঠ নগরবাসী, ঘুমে চট্টগ্রামের প্রশাসন",
    "publication_date": "2025-12-24T21:23:49+06:00",
    "keywords": "শব্দদূষণ,আমার-দেশ,চট্টগ্রাম",
    "body": "চট্টগ্রাম নগরীর বিভিন্ন এলাকায় গত দুদিন ধরে গভীর রাত পর্যন্ত মাইকে উচ্চশব্দে গানবাজনার কারণে চরম ভোগান্তিতে পড়েছেন নগরবাসী। খুলশী, আমবাগান, পাহাড়তলী, বহদ্দারহাটসহ একাধিক এলাকায় গভীর রাতে চলতে থাকা এসব শব্দে মানুষের স্বাভাবিক ঘুম ব্যাহত হচ্ছে।\nস্থানীয়রা জানান, বিষয়টি জানিয়ে থানায় একাধিকবার ফোন করা হলেও পুলিশ কার্যকর কোনো ব্যবস্থা নেয়নি।\nবহদ্দারহাট এলাকার বাসিন্দা শারমিন সোলতানা বলেন, পুলিশকে জানানো হয়েছে। তারা বলেছে দেখছে কিন্তু বাস্তবে রাতভর গান চলছেই।\nস্থানীয়দের সঙ্গে কথা বলে জানা গেছে, অসুস্থ ব্যক্তি, বয়স্ক মানুষ ও পরীক্ষার্থীরা সবচেয়ে বেশি দুর্ভোগে পড়েছেন। খুলশীর বাসিন্দা নুরজাহান বেগম বলেন, রাত ১২টার পরও মাইক বন্ধ হয়নি। দরজা-জানালা বন্ধ করলেও শব্দ কমেনি। পরদিন অফিস ও স্কুল থাকায় সবাই চরম কষ্টে ছিলাম।\nআমবাগান এলাকার বাসিন্দা দিলীপ বড়ুয়া জানান, সন্তানের সামনে পরীক্ষা থাকলেও রাতভর গানের শব্দে পড়াশোনা তো দূরের কথা, স্বাভাবিক ঘুমও হয়নি।\nএকই পরিস্থিতি পাহাড়তলী ও বহদ্দারহাট এলাকায়ও। ওই এলাকার বাসিন্দাদের অভিযোগ, কোথাও সামাজিক বা ধর্মীয় অনুষ্ঠানের নামে, কোথাও আবার বিনোদনের উদ্দেশ্যে গভীর রাত পর্যন্ত মাইক ব্যবহার করা হচ্ছে। আইন অনুযায়ী নির্ধারিত সময়সীমা মানা হচ্ছে না। অভিযোগ রয়েছে, থানায় একাধিকবার জানানো হলেও পুলিশ কার্যকর ব্যবস্থা নেয়নি।\nশব্দদূষণ (নিয়ন্ত্রণ) বিধিমালা অনুযায়ী, আবাসিক এলাকায় রাত ১০টার পর উচ্চশব্দে মাইক, গানবাজনা নিষিদ্ধ। আইন লঙ্ঘনে জরিমানা ও কারাদণ্ডের বিধান থাকলেও বাস্তবে এর প্রয়োগ খুব কম দেখা যায় বলে অভিযোগ নগরবাসীর।\nএ বিষয়ে চট্টগ্রাম মহানগর পুলিশের অতিরিক্ত কমিশনার (মিডিয়া) আমিনুর রশিদ বলেন, শব্দদূষণ-সংক্রান্ত অভিযোগ গুরুত্বের সঙ্গে দেখা হচ্ছে। তিনি জানান, রাত ১০টার পর উচ্চশব্দে মাইক ব্যবহারের অভিযোগ পেলে তাৎক্ষণিক ব্যবস্থা নিতে সংশ্লিষ্ট থানা ও ফাঁড়িকে নির্দেশ দেওয়া হবে। একই সঙ্গে নাগরিকদের ৯৯৯ বা কাছের থানায় অভিযোগ জানানোর আহ্বান জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdqsvzzuiy0l",
    "title": "ইলিয়াস আলীর স্ত্রী ও ছেলের মনোনয়নপত্র সংগ্রহ",
    "publication_date": "2025-12-24T21:15:48+06:00",
    "keywords": "আমার-দেশ,ইলিয়াস-আলী,ত্রয়োদশ-সংসদ-নির্বাচন",
    "body": "জেলার অন্যতম আলোচিত সংসদীয় আসন সিলেট-২ (বিশ্বনাথ-ওসমানীনগর-বালাগঞ্জের একাংশ) থেকে বিএনপির মনোনীত দলটির চেয়ারপার্সনের উপদেষ্টা ও নিখোঁজ সাবেক এমপি ইলিয়াস আলীর সহধর্মিণী তাহসীনা রুশদীর লুনা মনোনয়নপত্র সংগ্রহ করেছেন। সেই সাথে তার ছেলে ব্যারিস্টার আবরার ইলিয়াসও মনোনয়নপত্র সংগ্রহ করেছেন।\nমা-ছেলে দু'জনের মনোনয়নপত্র সংগ্রহের তথ্য নিশ্চিত করেছেন বিশ্বনাথের উপজেলা নির্বাহী কর্মকর্তা ও নির্বাচনের সহকারী রিটার্নিং কর্মকর্তা উম্মে কুলসুম রুবি। বুধবার উম্মে কুলসুম বলেন, আমার অফিস থেকে এখন পর্যন্ত চার জন মনোনয়নপত্র সংগ্রহ করেছেন। তাদের মধ্যে তাহসীনা রুশদীর লুনা এবং আবরার ইলিয়াসও রয়েছেন। তারা ১৮ ডিসেম্বর মনোনয়নপত্র সংগ্রহ করেন।\nকেন মা-ছেলে দুজনই মনোনয়নপত্র সংগ্রহ করলেন, এ ব্যাপারে তাহসীনা রুশদীর লুনার সাথে মোবাইল ফোনে যোগাযোগের চেষ্টা করেও তাকে পাওয়া যায়নি। তবে, ছেলে ব্যারিস্টার আবরার মায়ের নির্বাচনি প্রচারণায় যুক্ত রয়েছেন।\nস্থানীয় সূত্রে জানা গেছে, আইনি জটিলতা এড়াতে মায়ের পাশাপাশি ছেলে আবরার মনোনয়নপত্র জমা দেবেন। কোনো কারণে লুনার মনোনয়নপত্র বাতিল হলে আবরার নির্বাচন করবেন বলে জানিয়েছেন বিএনপির স্থানীয় নেতারা।\n২০১৮ সালের নির্বাচনেও এই আসন থেকে তাহসিনা রুশদীর লুনা ও আবরার ইলিয়াস মনোনয়নপত্র সংগ্রহ করেছিলেন।\nসেবারও বিএনপি থেকে মনোনয়ন দেওয়া হয়ে ছিলো লুনাকে। তবে উচ্চ আদালত থেকে তার মনোনয়ন স্থগিত করায় লুনা নির্বাচনে অংশ নিতে পারেননি। পরে এই আসনে বিএনপি নেতৃত্বাধীন ঐক্যফ্রন্টের প্রার্থী করা হয় গণফোরামের মোকাব্বির খানকে। তিনি নির্বাচিতও হন।\nজানা যায়, ২০১৮ সালের নির্বাচনের আগে সিলেট-২ আসনের মহাজোটের শরিক জাতীয় পার্টির প্রার্থী ইয়াহহিয়া চৌধুরী এহিয়ার করা পৃথক রিট আবেদনের পরিপ্রেক্ষিতে লুনার মনোনয়নপত্র স্থগিতের আদেশ দেন উচ্চ আদালত।\nরিট আবেদনে ইয়াহহিয়া চৌধুরী অভিযোগ করেছিলেন, ‘আরপিও অনুযায়ী সরকারি চাকরি থেকে অবসর নেওয়ার তিন বছর পর সংসদ সদস্যপদে প্রার্থী হওয়ার বিধান রয়েছে। তাহসিনা রুশদীর লুনা ছয় মাস আগে ঢাকা বিশ্ববিদ্যালয়ের ডেপুটি রেজিস্ট্রার পদ থেকে অব্যাহতি নেন।\nপ্রসঙ্গত, লুনার স্বামী ও আবরারের বাবা এম ইলিয়াস আলী ২০০১-২০০৬ সাল পর্যন্ত সংসদ সদস্য ছিলেন। ২০১০ সালে বিএনপির সাংগঠনিক সম্পাদক হিসেবে নির্বাচিত হন তিনি। ২০১২ সালের ১৭ এপ্রিল রাজধানী ঢাকার বনানী এলাকা থেকে মধ্যরাতে তিনি ও তার গাড়িচালক আনসার আলী গুম হন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdrvmzdfqy5o",
    "title": "তারেক রহমান দেশে নিরাপদে পৌঁছানো উপলক্ষে বিশেষ দোয়া",
    "publication_date": "2025-12-24T21:06:32+06:00",
    "keywords": "তারেক-রহমান,বিএনপি,আমার-দেশ",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরা নিরাপদ ও যাতে নির্বিঘ্ন হয়, সে লক্ষে কুমিল্লার মুরাদনগরের সকল মসজিদ ও মাদ্রাসায় দোয়ার আয়োজন করা হয়েছে।\nবিএনপির ভাইস চেয়ারম্যান ও সাবেক মন্ত্রী কাজী শাহ মোয়াজ্জেম হোসেন কায়কোবাদ স্থানীয় নেতাকর্মীদের বুধবার বিকেলে এ নির্দেশনা দেন।\nনির্দেশনার ব্যাপারে কাজী শাহ মোফাজ্জল হোসেন কায়কোবাদ জানান, দীর্ঘ ১৭ বছর পর দেশে ফিরবেন বিএনপির ভারপ্রাপ্ত চেয়ারম্যান তারেক রহমান। বুধবার লন্ডন ছেড়ে ঢাকার উদ্দেশে রওয়ানা হবেন তিনি। সুস্থ ও নিরাপদভাবে যেন দেশে ফিরতে পারেন সেজন্য মুরাদনগরের সকল মসজিদ মাদ্রাসায় আল্লাহর কাছে দোয়ার উদ্দেশে এ নির্দেশনা দিয়েছি।\nতিনি বলেন, বহুদলীয় গণতন্ত্রের প্রবক্তা শহীদ প্রেসিডেন্ট জিয়াউর রহমান ও তার পরিবারের বিরুদ্ধে বাংলাদেশ বিরোধীদের ষড়যন্ত্র ছিল এখনও সে ষড়যন্ত্র বিদ্যমান। যার ফলে দীর্ঘ ১৭ বছর বিএনপির ভারপ্রাপ্ত চেয়ারম্যান তারেক রহমান দেশের বাহিরে। তিনি আজ লন্ডন ছেড়ে আগামীকাল সকাল ১০টায় ঢাকায় অবতরণ করবেন। মুরাদনগরের সর্বস্তরের জনগণকে বিশেষ করে মসজিদ ও সকল মাদ্রাসায় তারেক রহমানের নিরাপদ সফরের জন্য মহান আল্লাহর নিকট দোয়ার আয়োজন করবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdu9gxhyw8bs",
    "title": "পুলিশ কর্তা রাজিয়ার বিরুদ্ধে তদন্তের উদ্যোগ",
    "publication_date": "2025-12-24T21:00:20+06:00",
    "keywords": "পুলিশ,আমার-দেশ,রংপুর",
    "body": "আওয়ামী আমলে অবৈধভাবে পুলিশ ক্যাডারে নিয়োগ পান সুলতানা রাজিয়া। তিনি জুলাই হত্যা মামলার আসামি ও কার্যক্রম নিষিদ্ধ আওয়ামী লীগ নেতার বোন এবং আওয়ামী সন্ত্রাসীদের অর্থের যোগানদাতার স্ত্রী। এরপরও তাকে প্রশিক্ষণ শেষে পদায়ন করা হয়।\nএ বিষয়ে গত ১৮ ডিসেম্বর ‘অবৈধভাবে পুলিশ ক্যাডারে আওয়ামী লীগ নেতার বোন রাজিয়া’ শিরোনামে সংবাদ প্রকাশ করে আমার দেশ। এরপর নড়েচড়ে বসে প্রশাসন। ইতোমধ্যে বিষয়টি খতিয়ে দেখতে তদন্ত কমিটি গঠনের উদ্যোগ নেওয়া হয়েছে বলে জানা গেছে।\nপ্রকাশিত প্রতিবেদনে বলা হয়, পিএসসিতে নন-ক্যাডারে নাম থাকার পরও আলাদা গেজেট প্রকাশ করে বেআইনিভাবে ক্যাডার পদে ১৮ নারীকে ৩০তম বিসিএসের অধীনে নিয়োগ দেওয়া হয়। এর মধ্যে ছাত্র-জনতা হত্যা মামলার আসামি কুড়িগ্রাম জেলা আওয়ামী লীগের সাংগঠনিক সম্পাদক নূরুল ইসলামের বোন এবং আওয়ামী লীগের অর্থের জোগানদাতা অগ্রণী ব্যাংকের প্রিন্সিপাল অফিসার সোহেল সিরাজের স্ত্রী রাজিয়াও আছেন। পুলিশ ক্যাডারে তাকে সহকারী পুলিশ সুপার হিসেবে নিয়োগ দেওয়া হয়।\nজানা গেছে, রাজিয়া বর্তমানে রংপুর পুলিশ ট্রেনিং সেন্টারে আছেন। সেখান থেকে দিনাজপুর সদর সার্কেলের অতিরিক্ত পুলিশ সুপার হিসেবে পদায়ন করা হয়েছিল। এ বিষয়ে আমার দেশ-এর প্রতিবেদন নজরে পড়তেই ফুঁসে ওঠেন ছাত্র-জনতা। তার বদলি বাতিল দাবিতে দিনাজপুরে দফায় দফায় আন্দোলনও করেছে জুলাইপন্থিরা।\nদিনাজপুরে চোখ হারানো জুলাইযোদ্ধা আশরাফুল আমার দেশকে বলেন, জুলাই আন্দোলনে ছাত্র-জনতার অনেকে শহীদ হয়েছেন, অনেকে পা হারিয়েছেন, চোখ হারিয়েছেন, কেউ কেউ এখনো জীবন মৃত্যুর সন্ধিক্ষণে আছেন।\nএতকিছুর পরও একটি মহল শহীদদের রক্তের সঙ্গে বেঈমানি করে রাজিয়ার মতো আওয়ামী গণহত্যাকারী ও তাদের দোসরদের আশ্রয়-প্রশ্রয়, এমনকি ক্ষমতায়ন করছে। এটা কোনোভাবেই মেনে নেওয়া হবে না।\nরংপুর রেঞ্জ ডিআইজি আমিনুল ইসলাম আমার দেশকে জানান, রাজিয়ার বিষয়ে যে সংবাদ প্রকাশ হয়েছে তা নিয়ে ঊর্ধ্বতন কর্তৃপক্ষ কাজ করছে।\nগণমাধ্যমে কথা বলার অনুমতি না থাকায় নাম প্রকাশ না করে পুলিশ হেডকোয়ার্টারের এক জ্যেষ্ঠ কর্মকর্তা বলেন, রাজিয়াকে নিয়ে সংবাদ প্রকাশের পর অভিযোগটি খতিয়ে দেখার উদ্যোগ নিয়েছে পুলিশ হেডকোয়ার্টার। ইতোমধ্যে একটি তদন্ত কমিটি গঠনের প্রস্তুতিও সম্পন্ন হয়েছে। এছাড়া তাকে পদায়নের আদেশটিও বাতিল করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdast106wm5r",
    "title": "মাটি কেটে ইটভাটায় নেয়ায় ভ্রাম্যমাণ আদালতের ৩ লাখ টাকা জরিমানা",
    "publication_date": "2025-12-24T20:57:24+06:00",
    "keywords": "আমার-দেশ,অবৈধ-ইটভাটা,জরিমানা,ভ্রাম্যমাণ-আদালত",
    "body": "কুমিল্লার চৌদ্দগ্রামে অবৈধভাবে খাল ও খালের পাশের কৃষি জমির মাটি কেটে ইটভাটায় নেয়ায় ভেকুর মালিককে ৩ লাখ টাকা জরিমানা করেছেন ভ্রাম্যমাণ আদালত। বুধবার সন্ধ্যায় তথ্যটি নিশ্চিত করেছেন উপজেলা সহকারী কমিশনার(ভূমি) ও নির্বাহী ম্যাজিস্ট্রেট সৈয়দ সাফকাত আলী।\nজানা গেছে, দীর্ঘদিন ধরে কনকাপৈত ইউনিয়নের মাসকরা-চন্দ্রপুর কৃষ্ণছড়া ও পাশের কৃষি জমির মাটি কেটে একতা বাজারের অনিক ব্রিকসে নিয়ে যাচ্ছিল সংঘবদ্ধ চক্র। বুধবার দুপুরে ভেকু দিয়ে মাটি কাটা অবস্থায় খবর পেয়ে ঘটনাস্থলে পৌঁছান উপজেলা নির্বাহী ম্যাজিস্ট্রেট সৈয়দ সাফকাত আলীর নেতৃত্বে ভ্রাম্যমাণ আদালত। তাৎক্ষণিক যথাযথ প্রমাণের ভিত্তিতে ‘বালু মহাল ও মাটি ব্যবস্থা আইন, ২০১০’ এর ১৫ ধারা মোতাবেক ভেকুর মালিক সাইফুল ইসলামকে তিন লাখ টাকা জরিমানা করা হয়। ভ্রাম্যমাণ আদালত পরিচালনায় সহযোগিতা করেন চৌদ্দগ্রাম পৌরসভা ও থানার চৌকস টিম।\nউপজেলা নির্বাহী ম্যাজিস্ট্রেট সৈয়দ সাফকাত আলী বলেন, অনুমতি ব্যতিত কৃষি জমির মাটি কাটা দণ্ডনীয় অপরাধ। সংঘবদ্ধ চক্র দীর্ঘদিন ধরে উপজেলার বিভিন্নস্থানে মোটা অঙ্কের টাকার বিনিময়ে মাটি কেটে ইটভাটায় নিয়ে যাচ্ছে। উপজেলা প্রশাসন নিয়মিত অভিযান পরিচালনা করছে। সর্বশেষ আজকে মাসকরা এলাকায় অভিযান করে ৩ লাখ টাকা জরিমানা আদায় করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdx5pl05mona",
    "title": "বড়দিন উপলক্ষে ধর্মীয় নেতাদের সঙ্গে প্রধান উপদেষ্টার শুভেচ্ছা বিনিময়",
    "publication_date": "2025-12-24T20:56:20+06:00",
    "keywords": "ড.-মুহাম্মদ-ইউনূস,আমার-দেশ",
    "body": "বড়দিন উপলক্ষে খ্রিস্টান সম্প্রদায়ের প্রতিনিধিদের সঙ্গে শুভেচ্ছা বিনিময় করেছেন প্রধান উপদেষ্টা ড. মুহাম্মদ ইউনূস।\nবুধবার রাষ্ট্রীয় অতিথি ভবন যমুনায় খ্রিস্টান সম্প্রদায়ের প্রতিনিধিদের সঙ্গে শুভেচ্ছা বিনিময় করেন তিনি। এসময় আসন্ন নির্বাচন ও গণভোটের বিষয়ে জনগণকে সচেতন করে তুলতে ধর্মীয় নেতাদের ভূমিকা রাখার আহ্বান জানান প্রধান উপদেষ্টা।\nড. মুহাম্মদ ইউনূস বলেন, এবারের নির্বাচনে সংসদ নির্বাচনের সঙ্গে গণভোটও অনুষ্ঠিত হবে। গণভোটে জনগণ যে রায় দেবে, পরবর্তীতে সংসদ সেভাবেই সংস্কার কার্যক্রম গ্রহণ করবে।\nধর্ম উপদেষ্টা ড. আ ফ ম খালিদ হোসেন, বাংলাদেশের ক্যাথলিক খ্রিস্টানদের প্রধান ধর্মগুরু আর্চবিশপ বিজয় এন ডি’ক্রুজ, ন্যাশনাল ক্রিশ্চিয়ান ফেলোশিপ অব বাংলাদেশের সভাপতি বিশপ ফিলিপ পি অধিকারী, খ্রিস্টান ধর্মীয় কল্যাণ ট্রাস্টের ট্রাস্টি ড. বেনেডিক্ট আলো ডি রোজারিও, জাতীয় চার্চ পরিষদ বাংলাদেশের সভাপতি খ্রিস্টোফার অধিকারীসহ দেশের খ্রিস্টান সম্প্রদায়ের নেতৃস্থানীয় ব্যক্তিবর্গ অনুষ্ঠানে উপস্থিত ছিলেন।\nএ সময় খ্রিস্টান ধর্মের নেতারা তাদের শুভেচ্ছা বক্তব্যে বিশ্বজুড়ে প্রফেসর মুহাম্মদ ইউনূসের সুনাম এবং দেশের অর্থনীতি ও সার্বিক পরিস্থিতির উন্নয়নে তাঁর ভূমিকার কথা উল্লেখ করেন। প্রধান উপদেষ্টার নেতৃত্বে আগামী নির্বাচন সুষ্ঠু ও সুন্দরভাবে আয়োজিত হবে বলে তাঁরা আশা প্রকাশ করেন।\nআর্চবিশপ বিজয় এন ডি’ক্রুজ তার শুভেচ্ছা বক্তব্যে যিশু খ্রিস্টকে সার্বজনীন উল্লেখ করে বলেন, যিশু খ্রিস্টের ক্ষমা ও মানবসেবার মহান আদর্শকে সামনে রেখে বিশ্বজুড়ে কোটি কোটি মানুষের সঙ্গে বাংলাদেশের মানুষও এ বছর উৎসাহ-উদ্দীপনার সঙ্গে বড়দিন উদযাপন করছে।\nপ্রধান উপদেষ্টাকে বড়দিনের শুভেচ্ছা জানিয়ে আর্চবিশপ বিজয় এন ডি’ক্রুজ বলেন, জুলাই গণঅভ্যুত্থানের পর বাংলাদেশকে নতুন করে গড়ে তুলতে জনগণ আপনার ওপর আস্থা রেখেছিল। আপনি অত্যন্ত নিষ্ঠার সঙ্গে সে দায়িত্ব পালন করে চলেছেন। আমরা প্রার্থনা করি, একটি সুন্দর ও শান্তিপূর্ণ নির্বাচনের মধ্য দিয়ে আপনার প্রচেষ্টা সফল হবে।\nপ্রধান উপদেষ্টা উপস্থিত নেতৃবৃন্দসহ সবাইকে বড়দিন ও আসন্ন নববর্ষের শুভেচ্ছা জানিয়ে বলেন, আপনারা সমাজের প্রতিবিম্ব। আপনাদের দেখলে বুঝতে পারি, সবকিছু ঠিক আছে কিনা। আমরা একটি সুস্থ সমাজ গড়ে তুলতে চাই। সে জন্যই গণঅভ্যুত্থানের চেতনাকে সমুন্নত রাখতে জুলাই সনদ প্রস্তুত করা হয়েছে। এই সনদের ওপর গণভোটের মাধ্যমে দেশ আরেক ধাপ এগিয়ে যাবে।\nবড়দিন উপলক্ষে খ্রিস্টান ধর্মীয় কল্যাণ ট্রাস্টকে আড়াই কোটি টাকা অনুদান দেওয়ার জন্য অনুষ্ঠানে অন্তর্বর্তী সরকারকে বিশেষভাবে ধন্যবাদ জানান ট্রাস্টের নেতৃবৃন্দ। দেশব্যাপী ৮০০টি চার্চের মধ্যে তিন ধাপে এ অনুদান বিতরণ করা হচ্ছে বলে জানান তাঁরা। পরে বড়দিন উপলক্ষে খ্রিস্টান সম্প্রদায়ের প্রতিনিধিদের সঙ্গে নিয়ে কেক কাটেন প্রধান উপদেষ্টা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdwidp3c6rw5",
    "title": "ঢাকায় ৩ জানুয়ারি মহাসমাবেশের প্রস্তুতি জামায়াতের",
    "publication_date": "2025-12-24T20:50:18+06:00",
    "keywords": "আমার-দেশ,জামায়াত,সমাবেশ",
    "body": "আগামী ৩ জানুয়ারি রাজধানীতে বড় সমাবেশ করতে চায় জামায়াতে ইসলামী। ইনকিলাব মঞ্চের মুখপাত্র শরীফ ওসমান হাদির হত্যাকারীদের গ্রেপ্তার ও বিচার, অবৈধ অস্ত্র উদ্ধার ও সন্ত্রাসীদের গ্রেপ্তার, আইনশৃংখলা নিয়ন্ত্রণের দাবিসহ বিভিন্ন সামাজিক সচেতনতামূলক আহবান জানাতে এই মহাসমাবেশ করবে দলটি।\nএ বিষয়ে জামায়াতের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের জানান, ৩ জানুয়ারি আমরা নির্বাচনি আচরণবিধি রক্ষা করেই সমাবেশ করতে চাই। রাজধানীর মানিকমিয়া এভিনিউ অথবা সোহরাওয়ার্দী উদ্যানে এই সমাবেশ করার জন্য এরইমধ্যে বিভাগীয় কমিশনার এবং নির্বাচন কমিশনকে অবগত করা হয়েছে।\nতিনি আরো জানান, আমাদের প্রধান টার্গেট মানিকমিয়া এভিনিউয়ে সমাবেশ করা। সেখানে না হলেও তা সোহরাওয়ার্দী উদ্যানে করা হবে।\nএর আগে সম্প্রতি দলের কেন্দ্রীয় নির্বাহী পরিষদের বৈঠকে ঢাকায় সমাবেশ করার সিদ্ধান্ত নেওয়া হয়। তবে এ বিষয়ে এখনো আনুষ্ঠানিকভাবে ঘোষণা দেয়নি দলটি।\nসূত্রমতে, সমাবেশ সফল করতে জামায়াতের সেক্রেটারি জেনারেল মিয়া গোলাম পরওয়ারের নেতৃত্বে সমাবেশ বাস্তবায়ন কমিটি গঠিত হয়েছে। ওই কমিটির অধীন বেশ কয়েকটি সাব-কমিটিও গঠন করা হয়েছে। এরইমধ্যে কমিটিগুলো বৈঠক সহ তাদের প্রস্তুতিমূলক কাজ শুরু করেছে বলে জানা গেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdsszqdtu95p",
    "title": "তারেক রহমানকে সংবর্ধনা দিতে ঢাকার পথে হাজারো নেতাকর্মী",
    "publication_date": "2025-12-24T20:49:16+06:00",
    "keywords": "তারেক-রহমান,আমার-দেশ,সংবর্ধনা,হাইমচর",
    "body": "বিএনপির ভারপ্রাপ্ত চেয়ারম্যান তারেক রহমানের ঐতিহাসিক স্বদেশ প্রত্যাবর্তন উপলক্ষ্যে তাকে সংবর্ধনা জানাতে চাঁদপুরের হাইমচর থেকে হাজারো নেতাকর্মী ঢাকার উদ্দেশ্যে রওনা দিয়েছেন।\nবুধবার দুপুর ২টায় হাইমচরের তেলির মোড় ঘাট থেকে উপজেলা বিএনপির সভাপতি আমিন উল্লাহ বেপারী ও সাধারণ সম্পাদক মাজহারুল ইসলাম শফিকের নেতৃত্বে ১ হাজারের বেশি নেতাকর্মী একটি লঞ্চযোগে যাত্রা শুরু করেন।\nমাজহারুল ইসলাম শফিক জানান, চাঁদপুর জেলা বিএনপির সভাপতি শেখ ফরিদ আহমেদ মানিকের নেতৃত্বে তারা আগামীকাল ২৫ ডিসেম্বর ঢাকায় তারেক রহমানকে বরণ করে নেবেন। এই সফরকে কেন্দ্র করে নেতাকর্মীদের মাঝে ব্যাপক উৎসাহ-উদ্দীপনা বিরাজ করছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdo5vo7j4anp",
    "title": "হাদি হত্যার বিচার সরকারের সর্বোচ্চ অগ্রাধিকার",
    "publication_date": "2025-12-24T20:46:55+06:00",
    "keywords": "আমার-দেশ,আলী-রীয়াজ,ত্রয়োদশ-সংসদ-নির্বাচন",
    "body": "প্রধান উপদেষ্টার প্রেস সচিব শফিকুল আলম জানিয়েছেন, জুলাই বিপ্লবের সম্মুখ সারির যোদ্ধা শরিফ ওসমান হাদির হত্যাকাণ্ডের বিচারের সরকার সর্বোচ্চ অগ্রাধিকার দিয়ে কাজ করছে।\nবুধবার রাজধানীর ফরেন সার্ভিস একাডেমিতে ব্রিফিংয়ে এ কথা জানান তিনি।\nপ্রেস সচিব বলেন, আমরা গুরুত্বপূর্ণ সূত্র পাচ্ছি এবং ঘটনার তদন্তে সর্বোচ্চ প্রচেষ্টা চালাচ্ছি। ইতোমধ্যেই কয়েকজনকে গ্রেপ্তার করা হয়েছে। সবগুলো নিরাপত্তা সংস্থা এ নিয়ে কাজ করছে।\nএদিকে ধর্ম অবমাননার অভিযোগে ময়মনসিংহে পোশাক শ্রমিক দিপু চন্দ্র দাস হত্যাকাণ্ড প্রসঙ্গে প্রেস সচিব বলেন, সরকার হত্যাকাণ্ডের নিন্দা জানিয়েছে। ভিডিও বিশ্লেষণের মাধ্যমে অন্তত ১২ জনকে গ্রেপ্তার করা হয়েছে। আইন উপদেষ্টা উপদেষ্টা পরিষদকে জানিয়েছেন, দিপু হত্যার বিচার দ্রুত বিচার আইনের আওতায় সম্পন্ন হবে।\nএছাড়া প্রথম আলো ও দ্য ডেইলি স্টার কার্যালয়ে আগুন ও ভাঙচুরের ঘটনার ভিডিও ফুটেজ বিশ্লেষণের মাধ্যমে এ পর্যন্ত ৩১ জনকে গ্রেপ্তার করা হয়েছে জানান শফিকুল আলম। তিনি বলেন, এ ঘটনায় কয়েকটি মামলা দায়ের করা হয়েছে। সমস্ত দোষীদের আইনের আওতায় আনা হবে।\nনির্বাচনে অংশ নিতে পারবে না আওয়ামী লীগ\nআসন্ন সংসদ নির্বাচনে কার্যক্রম নিষিদ্ধ আওয়ামী লীগ অংশ নিতে পারবে না বলে ব্রিফিংয়ে জানান প্রেস সচিব। প্রধান উপদেষ্টাকে আওয়ামী লীগ নিয়ে পাঁচ মার্কিন আইনপ্রণেতার দেওয়া চিঠির বিষয়ে জানতে চাইলে তিনি বলেন, চিঠিটি দেখিনি, এ বিষয়ে কিছু জানি না। কিন্তু আওয়ামী লীগের বিষয়ে সরকারের অবস্থান স্পষ্ট। যেহেতু দলটির কার্যক্রম নিষিদ্ধ এবং নির্বাচন কমিশন তাদেরকে বাদ দিয়েছে, সেহেতু আওয়ামী লীগ এই নির্বাচনে অংশ নিতে পারবে না।\nরাজস্ব আয়ের লক্ষ্যমাত্রা ২৪ হাজার কোটি টাকা বৃদ্ধি\nচলতি ২০২৫-২৬ অর্থবছরের সংশোধিত বাজেটে রাজস্ব আয়ের লক্ষ্যমাত্রা ২৪ হাজার কোটি টাকা বাড়িয়েছে সরকার। একই সঙ্গে বাজেটে মূল্যস্ফীতির লক্ষ্যমাত্রা ৭ শতাংশ এবং জিডিপি প্রবৃদ্ধির হার ৫ শতাংশ নির্ধারণ করা হয়েছে। রাজধানীর তেজগাঁওয়ে প্রধান উপদেষ্টার কার্যালয়ে তার সভাপতিত্বে উপদেষ্টা পরিষদের সাপ্তাহিক বৈঠকে সংশোধিত বাজেট অনুমোদন দেওয়া হয়। আগামী ১ ফেব্রুয়ারি থেকে চলতি ২০২৫-২৬ অর্থবছরের সংশোধিত বাজেট বাস্তবায়ন শুরু হবে।\nবৈঠক শেষে ফরেন সার্ভিস একাডেমিতে ব্রিফিংয়ে এ তথ্য জানান প্রেস সচিব শফিকুল আলম। তিনি বলেন, চলতি অর্থবছরে রাজস্ব আহরণের গতি বেড়েছে। জুলাই-অক্টোবরে ২০২৪-২৫ অর্থবছরে রাজস্ব আদায়ের প্রবৃদ্ধি ছিল ২৪ দশমিক ১ শতাংশ। চলতি অর্থবছরের একই সময়ে তা বেড়ে দাঁড়িয়েছে ২৬ দশমিক ৪ শতাংশে।\nএই প্রেক্ষাপটে চলতি অর্থবছরের মোট রাজস্ব আয়ের লক্ষ্যমাত্রা ৫ লাখ ৬৪ হাজার কোটি টাকা থেকে ২৪ হাজার কোটি টাকা বাড়িয়ে সংশোধিত লক্ষ্যমাত্রা নির্ধারণ করা হয়েছে ৫ লাখ ৮৮ হাজার কোটি টাকা। এর মধ্যে জাতীয় রাজস্ব বোর্ড (এনবিআর) থেকে আহরিত হবে ৫ লাখ ৩ হাজার কোটি টাকা, কর-বহির্ভূত রাজস্ব থেকে আসবে ৬৫ হাজার কোটি টাকা এবং এনবিআর-বহির্ভূত অন্যান্য উৎস থেকে সংগ্রহ করা হবে ২০ হাজার কোটি টাকা।\nতিনি জানান, সংশোধিত বাজেটে মোট সরকারি ব্যয় নির্ধারণ করা হয়েছে ৭ লাখ ৮৮ হাজার কোটি টাকা। মূল বাজেটে ব্যয়ের লক্ষ্যমাত্রা ছিল ৭ লাখ ৯০ হাজার কোটি টাকা, যা সংশোধিত বাজেটে ২ হাজার কোটি টাকা কমানো হয়েছে।\nবাজেটে মানসম্মত শিক্ষা ও স্বনির্ভরতা অর্জনে অগ্রাধিকারের নির্দেশ\nমানসম্মত শিক্ষা, গ্রামীণ উন্নয়ন, যুবসমাজ ও নারীর ক্ষমতায়ন, স্থানীয় উৎপাদন ও স্বাস্থ্য খাতকে অগ্রাধিকার দিয়ে স্বনির্ভরতা জোরদারের লক্ষ্যে বাজেট প্রণয়নের নির্দেশ দিয়েছেন প্রধান উপদেষ্টা। আগামী ১ ফেব্রুয়ারি থেকে কার্যকর হতে যাওয়া সংশোধিত বাজেট পর্যালোচনার সময় উপদেষ্টা পরিষদের বৈঠকে এ নির্দেশনা দেন তিনি।\nবৈঠক শেষে ব্রিফিংয়ে প্রেস সচিব শফিকুল আলম বলেন, সংশোধিত বাজেট বিষয়ে দিকনির্দেশনা দিতে গিয়ে প্রধান উপদেষ্টা অপ্রয়োজনীয় বিদেশী ঋণ থেকে সরে এসে দেশীয় অর্থায়নে আরও বেশি প্রকল্প বাস্তবায়নের ওপর গুরুত্ব আরোপ করেছেন।\nতিনি বলেন, শিক্ষা খাত, বিশেষ করে শিক্ষার মান উন্নয়নের ওপর বিশেষ গুরুত্ব দিয়েছেন প্রধান উপদেষ্টা। অতীতে শিক্ষা প্রতিষ্ঠান সম্প্রসারণে জোর দেওয়া হলেও শিক্ষার মানের দ্রুত অবনতি ঘটেছে, বিশেষ করে আগের কর্তৃত্ববাদী সময়কালে। এই প্রেক্ষাপটে এখন শিক্ষার মান উন্নয়নকে সর্বোচ্চ অগ্রাধিকার দেওয়ার ওপর জোর দেন ড. ইউনূস।\nপ্রেস সচিব জানান, বৈঠকে গ্রামীণ উন্নয়নের বিষয়টিও তুলে ধরেন প্রধান উপদেষ্টা। তিনি বলেছেন, চলতি বছর কৃষকেরা রেকর্ড পরিমাণ খাদ্যশস্য উৎপাদন করেছেন। তাদের জীবনমান উন্নয়নে বাজেটে আরও বেশি সুবিধা নিশ্চিত করা প্রয়োজন। এ ছাড়া শিল্পপণ্যসহ স্থানীয় উৎপাদন বাড়িয়ে স্বয়ংসম্পূর্ণতা অর্জনের ওপর গুরুত্ব দেন প্রধান উপদেষ্টা।\nব্রিফিংয়ে প্রধান উপদেষ্টার সিনিয়র সহকারী প্রেস সচিব ফয়েজ আহম্মদ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdhg2xmuyzsg",
    "title": "জীবননগরে উপজেলা দিবস ও উন্নয়ন মেলা অনুষ্ঠিত",
    "publication_date": "2025-12-24T20:40:35+06:00",
    "keywords": "আমার-দেশ,জীবননগর",
    "body": "জীবননগর উপজেলায় উৎসবমুখর পরিবেশে উপজেলা দিবস ও উন্নয়ন মেলা অনুষ্ঠিত হয়েছে। ওয়েভ ফাউন্ডেশনের আয়োজনে এবং পল্লী কর্ম সহায়ক ফাউন্ডেশন (পিকেএসএফ)-এর অর্থায়নে সমৃদ্ধি কর্মসূচির আওতায় পরিচালিত কৈশোর কার্যক্রমের অংশ হিসেবে এ মেলার আয়োজন করা হয়।\nসোমবার (২৪ ডিসেম্বর) দিনব্যাপী এ উন্নয়ন মেলা জীবননগর স্টেডিয়াম মাঠে অনুষ্ঠিত হয়। মেলায় বিভিন্ন উন্নয়ন কার্যক্রম, সামাজিক উদ্যোগ ও কিশোর-কিশোরীদের অংশগ্রহণে নানা আয়োজন দর্শনার্থীদের দৃষ্টি আকর্ষণ করে।\nঅনুষ্ঠানে প্রধান অতিথি হিসেবে উপস্থিত ছিলেন জীবননগর থানার পুলিশ পরিদর্শক মোঃ আতিয়ার রহমান। বিশেষ অতিথি হিসেবে উপস্থিত ছিলেন উপজেলা সমবায় অফিসার মোঃ নূর আলম, উথলী ইউনিয়ন প্রবীণ কমিটির সহ-সাধারণ সম্পাদক মোঃ সাজেদুর রহমান এবং ইউনিয়ন যুব কমিটির সভাপতি মোঃ অমিত খাঁন।\nউপজেলা কৈশোর ক্লাবের সাধারণ সম্পাদক মোঃ জিল্লুর রহমান অনুষ্ঠানে সভাপতিত্ব করেন। অনুষ্ঠান পরিচালনা করেন ওয়েভ ফাউন্ডেশনের সিনিয়র প্রোগ্রাম অফিসার মোঃ আব্দুল আলীম সজল। সার্বিক সহযোগিতায় ছিলেন উপজেলা কর্মসূচি সমন্বয়কারী মোঃ আক্তারুজ্জামান, সহকারী উপজেলা কর্মসূচি সমন্বয়কারী মোঃ হুমায়ন রশিদ পলাশ ও সমৃদ্ধি স্বাস্থ্য কর্মকর্তা মোঃ সোহেল রানা।\nমেলায় সমাজসেবা, ক্রীড়া, সংস্কৃতি ও সাংবাদিকতায় বিশেষ অবদানের জন্য বিভিন্ন বিশিষ্ট ব্যক্তিত্বকে সম্মাননা প্রদান করা হয়। পাশাপাশি শ্রেষ্ঠ প্রবীণ সম্মাননা (পুরুষ ৩ জন ও নারী ৩ জন), শ্রেষ্ঠ সন্তান সম্মাননা (পুরুষ ৩ জন), শ্রেষ্ঠ যুব সম্মাননা (পুরুষ ৩ জন ও নারী ৩ জন), শ্রেষ্ঠ মেন্টর সম্মাননা (১০ জন) প্রদান করা হয়।\nএ ছাড়াও ক্রীড়া ও সাংস্কৃতিক প্রতিযোগিতা, ম্যারাথন, সাইকেল র‍্যালিসহ বিভিন্ন আয়োজনে অংশগ্রহণকারী কিশোর-কিশোরীদের মাঝে পুরস্কার বিতরণ করা হয়।\nঅনুষ্ঠানে সাংবাদিকতায় অবদানের জন্য দৈনিক জনকণ্ঠ ও আজকের চুয়াডাঙ্গা পত্রিকার রিপোর্টার মোঃ ওমর ফারুককে সম্মাননা দেওয়া হয়। এছাড়া বিশিষ্ট ক্রীড়া ব্যক্তিত্ব হিসেবে উথলী ইউনিয়নের সাবেক চেয়ারম্যান মোঃ আবুল কালাম আজাদ, সাংস্কৃতিক ব্যক্তিত্ব হিসেবে স্বপন কুমার চক্রবর্তী এবং সামাজিক কাজে বিশেষ অবদানের জন্য সাবেক পরিবার পরিকল্পনা পরিদর্শক মোঃ সাজেদুর রহমানকে সম্মাননা প্রদান করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd52q2ppgn4w",
    "title": "দেশের উদ্দেশে বাসভবন ছাড়লেন তারেক রহমান",
    "publication_date": "2025-12-24T20:40:07+06:00",
    "keywords": "তারেক-রহমান,আমার-দেশ,লন্ডন",
    "body": "সব জল্পনা-কল্পনার ইতি টেনে দীর্ঘ দেড় যুগের নির্বাসিত জীবন কাটিয়ে দেশে উদ্দেশে রওনা দিতে লন্ডনের বাসা থেকে হিথ্রো বিমানবন্দরের দিকে রওনা হয়েছেন বিএনপির ভারপ্রাপ্ত চেয়ারম্যান তারেক রহমান।\nবুধবার রাত বাংলাদেশ সময় রাত ৮টার দিকে বাসা থেকে রওনা হয়ে হিথ্রো বিমানবন্দরের উদ্দেশে রওনা হন।\nলন্ডন বিএনপির এক নেতার ফেসবুক লাইভে দেখা যায়, তারেক রহমান বাসা থেকে বের হওয়ার সময় তাকে বহনকারী গাড়ির সামনে পিছনে তিনটি গাড়ি দেখা যায়। বাংলাদেশ বিমানের একটি নিয়মিত বাণিজ্যিক ফ্লাইটে স্ত্রী ডা. জুবাইদা রহমান, মেয়ে জাইমা রহমানসহ পরিবারের পাঁচজনকে নিয়ে তিনি লন্ডন ছাড়বেন বলে জানা যায়।\nদীর্ঘ যাত্রায় সিলেটে যাত্রা বিরতির পর আগামীকাল বেলা ১১টা ২০ মিনিটে বিমানটি ঢাকা হজরত শাহজালাল আন্তর্জাতিক বিমানবন্দরে অবতরণ করবে। সেখানে বিএনপির ভারপ্রাপ্ত চেয়ারম্যানকে অভ্যর্থনা জানাবেন দলের স্থায়ী কমিটির সদস্যরা। বিমানবন্দরের রজনীগন্ধা লাউঞ্জে ২০ মিনিটের অবস্থান করবেন তারেক রহমান। সেখানে জ্যেষ্ঠ নেতাদের সঙ্গে কৌশল বিনিময় শেষে এরপর সড়ক পথে এভারকেয়ার হাসপাতালে উদ্দেশ্য রওনা করবেন।\nএ সময় রাস্তার দুপাশে লাখ নেতাকর্মী তাকে অভ্যর্থনা জানাবেন। এভারকেয়ারে যাওয়ার পথে জুলাই ৩৬ এক্সপ্রেস ওয়ে (৩০০ ফুট) সড়কে তিনি সংক্ষিপ্ত গণসংবর্ধনা অনুষ্ঠানে যোগ দেবেন। সেখানে তিনি দেশবাসীর প্রতি ধন্যবাদ ও কৃতজ্ঞতা জ্ঞাপন করবেন এবং মহান আল্লাহর দরবারে শুকরিয়া আদায় করবেন। এরপর তিনি চলে যাবেন এভারকেয়ার হাসপাতালে চিকিৎসাধীন তার মা (বিএনপি চেয়ারপারসন বেগম খালেদা জিয়া) দেখতে। সেখান মায়ের চিকিৎসার জন্য গঠিত মেডিকেল বোর্ডের চিকিৎসকের সঙ্গে বিস্তারিত কথা বলবেন এবং মায়ের স্বাস্থ্যের খোঁজ নেবেন। সেখানে মায়ের সঙ্গে কিছু সময় কাটানোর পর গুলশানের বাসার উদ্দেশে রওয়ানা হবেন তারেক রহমান। গুলশানে মায়ের বাসা ফিরোজা নাকি ১৯৬ নম্বর নিজের বাড়িতে উঠবেন তা এখনো চূড়ান্ত হয়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdv7unudzk4e",
    "title": "নির্বাচন ও গণভোট প্রচার কার্যক্রমের মুখ্য সমন্বয়ক আলী রীয়াজ",
    "publication_date": "2025-12-24T20:39:20+06:00",
    "keywords": "নির্বাচন,আমার-দেশ,আলী-রীয়াজ",
    "body": "ত্রয়োদশ জাতীয় সংসদ নির্বাচন ও গণভোট বিষয়ে জনসচেতনতামূলক প্রচার কার্যক্রমের মুখ্য সমন্বয়ক হিসেবে দায়িত্ব পেলেন প্রধান উপদেষ্টার বিশেষ সহকারী অধ্যাপক আলী রীয়াজ।\nবুধবার প্রধান উপদেষ্টার কার্যালয় থেকে এ-সংক্রান্ত নির্দেশনা জারি করা হয়।\nএতে বলা হয়, ত্রয়োদশ জাতীয় সংসদ নির্বাচন ও গণভোট-সংক্রান্ত জনসচেতনতামূলক প্রচার কার্যক্রমের মুখ্য সমন্বয়ক হিসেবে দায়িত্ব পালন করবেন প্রধান উপদেষ্টার বিশেষ সহকারী অধ্যাপক আলী রীয়াজ।\nজাতীয় ঐকমত্য কমিশনের সহসভাপতি ছিলেন আলী রীয়াজ। পরে তাঁকে উপদেষ্টা পদমর্যাদায় প্রধান উপদেষ্টার বিশেষ সহকারী হিসেবে নিয়োগ দেওয়া হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amddcdf8q3pyh",
    "title": "পুরস্কারপ্রাপ্ত সাংবাদিকদের বিএআরএফের সংবর্ধনা",
    "publication_date": "2025-12-24T20:36:06+06:00",
    "keywords": "আমার-দেশ,বিএআরএফের",
    "body": "বাংলাদেশ এগ্রিকালচার রিপোর্টার্স ফোরামের (বিএআরএফ)৫ জন সদস্য বিভিন্ন সংগঠন ও সংস্থা কর্তৃক সেরা প্রতিবেদকের পুরস্কার পাওয়ায় সংবর্ধনা দেওয়া হয়েছে।\nবুধবার সকালে রাজধানীর খামারবাড়িতে অনুষ্ঠিত এক অনুষ্ঠানে তাদের হাতে ক্রেস্ট দিয়ে সংবর্ধনা দেওয়া হয়।\nঅনুষ্ঠানে সভাপতিত্ব করেন বিএআরএফের সভাপতি রফিকুল ইসলাম সবুজ ও সঞ্চালনায় ছিলেন সেক্রেটারি কাওসার আজম। এতে উপস্থিত ছিলেন সহ-সভাপতি চপল মাহমুদ, অর্থ সম্পাদক মোহাম্মদ আইনাল হোসেন, সাংগঠনিক সম্পাদক মো. নাজমুল হুসাইন, দপ্তর সম্পাদক ফারুক আহমাদ আরিফ, প্রশিক্ষণ সম্পাদক শওকত আলী পলাশ, কার্যনির্বাহী কমিটির সদস্য মুন্না রায়হান, জাহিদুর রহমান প্রমুখ।\nস্টার নিউজের বিশেষ প্রতিনিধি  ফয়জুল সিদ্দিকী টিআইবির অনুসন্ধানী প্রতিবেদন, সমকালের সিনিয়র রিপোর্টার জাহিদুর রহমান মার্ক অ্যাঞ্জেলো রিভার অ্যাওয়ার্ড, জাগো নিউজের সিনিয়র রিপোর্টার নাজমুল হুসাইন ইআরএফ বেস্ট অ্যাওয়ার্ড, দেশ রুপান্তরের স্টাফ রিপোর্টার শওকত আলী পলাশ ডিআরইউ বেস্ট অ্যাওয়ার্ড ও বৈশাখী টেলিভিশনের স্টাফ রিপোর্টার সাইফুল মাসুম ব্র্যাক মাইগ্রেশন অ্যাওয়ার্ড পাওয়ায় সংবর্ধন দেওয়া হয়।\nঅনুষ্ঠানে রফিকুল ইসলাম সবুজ বলেন, সদস্যদের পুরস্কৃত হওয়ায় ব্যক্তির সঙ্গে সংগঠনের পক্ষ থেকে আমরাও আনন্দিত। শুধু আনন্দ নয় বরং কোন সদস্যদের বিপদেও আমরা পাশে থাকবো। এজন্য কল্যাণ তহবিল গঠন করা সম্ভব হলে সদস্যদের ঋণ বা অনুদানে সহায়তা করার চিন্তা রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdxh5z4lv6fy",
    "title": "তারেক রহমানের স্বদেশ প্রত্যাবর্তন উপলক্ষ্যে মোংলায় স্বাগত মিছিল",
    "publication_date": "2025-12-24T20:35:18+06:00",
    "keywords": "তারেক-রহমান,আমার-দেশ,মিছিল",
    "body": "বাংলাদেশ জাতীয়তাবাদী দলের (বিএনপি) ভারপ্রাপ্ত চেয়ারম্যান তারেক রহমানের দীর্ঘ ১৭ বছর পর স্বদেশ প্রত্যাবর্তন উপলক্ষে মোংলায় স্বাগত মিছিলে জনতার ঢল নেমে এসেছে, পরে পথসভা করেছেন বিএনপির উপজেলা ও পৌরসভার নেতাকর্মীরা।\nবুধবার (২৪ ডিসেম্বর) সন্ধ্যায় বিএনপির কেন্দ্রীয় গবেষণা বিষয়ক সম্পাদক কৃষিবিদ শামীমুর রহমান শামীমের নির্দেশনায় পৌর বিএনপির নেতাকর্মীদের আয়োজনে পৌর মার্কেট চত্বর থেকে শুরু হওয়া আনন্দ মিছিল শহরের প্রধান প্রধান সড়ক প্রদক্ষিণ করে পৌর মার্কেট চত্বরে পথসভা অনুষ্ঠিত হয়।\nপথসভায় পৌর যুবদলের সিনিয়র যুগ্ম আহ্বায়ক ইমান হোসেন রিপন বলেন, তারেক রহমান বাংলাদেশের কোটি কোটি মানুষের আস্থার প্রতীক। তিনি এদেশের তরুণ ও যুবকদের আইকন। তিনি বিদেশের মাটিতে থেকেও যেভাবে দলকে সুসংগঠিত করেছেন এবং জনগণের অধিকার আদায়ের আন্দোলনে নেতৃত্ব দিয়েছেন, তা অনন্য। তার স্বদেশ প্রত্যাবর্তনের মাধ্যমে দেশের রাজনীতিতে এক নতুন উদ্দীপনার সৃষ্টি হবে।’\nতিনি বলেন, দেশনায়ক তারেক রহমান আধুনিক ও স্বনির্ভর বাংলাদেশের স্বপ্নদ্রষ্টা। তার স্বদেশ প্রত্যাবর্তনের মধ্য দিয়ে দেশে শান্তি ও সমৃদ্ধির ধারা আরও বেগবান হবে। আমরা বিশ্বাস করি, তার বলিষ্ঠ নেতৃত্বে বাংলাদেশ একটি সুন্দর ও সমৃদ্ধ আগামীর পথে এগিয়ে যাবে। এসময় তানি তারেক রহমানের নিরাপদ প্রত্যাবর্তন কামনা করেন।\nএসময় পৌর বিএনপির সাবেক যুগ্ম আহবায়ক মো. এমরান হোসেন, পৌর স্বেচ্ছাসেবক দলের সদস্য সচিব নুর উদ্দিন টুটুল, উপজেলা শ্রমিক দলের সভাপতি মো. জামাল হোসেন,পৌর তাঁতি দলের সদস্য সচিব আজিজুর রহমান সোহাগ, আরাফাত রহমান কোকো ক্রীড়া সংসদের জেলা সহ-সভাপতি মহসিন পাটোয়ারী সহ বিএনপি’র অঙ্গ সংগঠনের নেতাকর্মীরা উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdqasa0savlv",
    "title": "নির্বাচনি ইশতেহারে পররাষ্ট্রনীতি ও চুক্তির বিষয়টি থাকতে হবে",
    "publication_date": "2025-12-24T20:33:42+06:00",
    "keywords": "আমার-দেশ,জাতীয়-সংসদ-নির্বাচন",
    "body": "আসন্ন জাতীয় সংসদ নির্বাচনে অংশগ্রহণকারী প্রত্যেক রাজনৈতিক দলগুলোর ইশতেহারে পররাষ্ট্রনীতি ও চুক্তি পুনর্বিবেচনা ও নবায়ন বিষয় রাখার দাবি তুলেছেন শিক্ষাবিদ ও রাজনৈতিক বিশ্লেষক ড. দিলারা চৌধুরী।\nবুধবার জাতীয় প্রেসক্লাবে বাংলাদেশ আজাদী মুভমেন্ট আয়োজিত ‘গণঅভ্যুত্থান পরবর্তী ফ্যাসিবাদের পদধ্বনি ও নয়া বন্দোবস্ত’ শীর্ষক আলোচনা সভায় প্রধান আলোচক হিসেবে তিনি এ মন্তব্য করেন।\nদিলারা চৌধুরী বলেন, এই আলোচনা থেকে আমি সবার পক্ষ থেকে দাবি রাখতে চাই, রাজনৈতিক দলুগুলো তাদের নির্বাচনী ইশতেহারে (ম্যানিফেস্টোতে) তাদের পররাষ্ট্রনীতি কী হবে সেটি উল্লেখ করবে। এছাড়া অন্য দেশের সঙ্গে যে চুক্তি হয়েছে, সব চুক্তিগুলি পুনর্বিবেচনার উল্লেখ থাকবে। এই চুক্তিগুলির মাঝে যেগুলি দেশের স্বার্থ বিরোধী সেগুলি বাতিল করব। আর যেগুলো আমাদের স্বার্থ রয়েছে সেগুলো নবায়ন করব। এ বিষয়গুলো নির্বাচনি ইশতেহারে স্পষ্টভাবে উল্লেখ তাকবে।\nতিনি আরো বলেন, যে যুদ্ধের আপনারা পদধ্বনি পাচ্ছেন, সেই পদধ্বনি আমার কানেও এসে পৌঁছেছে। আমি অবজার্ভ করেছি। সেজন্য আমি আতঙ্কিত। কারণ, এই যুদ্ধে জয় করতে হলে আমাদের আধিপত্যবাদের বিরুদ্ধে যে ইস্পাত দৃঢ় ঐক্য প্রয়োজন তা এখন দেখা যাচ্ছে না। অতএব, এই যুদ্ধে জয় পেতে হলে আমাদের ঐক্যবদ্ধ হতে হবে। এছাড়া জ্ঞান চর্চার উপর আমাদের নজর ‍দিতে হবে। এটি বাড়াতে আমাদের গবেষণা রিসার্চ গড়ে তুলতে হবে।\nআলোচনা সভায় সংগঠনটির মূখ্য সংগঠক লে. কর্ণেল হাসিনুর রহমান বীর প্রতীকের সভাপতিত্বে আরো বক্তব্য রাখেন জাতীয় গণতান্ত্রিক পার্টি (জাগপা)'র সভাপতি রাশেদ প্রধান, সুপ্রিম কোর্টের আইনজীবী এ এস এম শাহরিয়ার কবির, ব্রিগেডিয়ার জেনারেল জিয়া, ইসরাফিল ফরাজি প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd9gjik0jwmi",
    "title": "ক্রীড়াজগতকে বিদায় দুলাল মাহমুদের",
    "publication_date": "2025-12-24T20:33:29+06:00",
    "keywords": null,
    "body": "১৯৯৬ সালের ২ নভেম্বর দেশের ক্রীড়া পাক্ষিক ক্রীড়াজগতের সম্পাদক হিসেবে যোগদান করেছিলেন দেশের প্রখ্যাত ক্রীড়া সাংবাদিক মাহমুদ হোসেন খান দুলাল। আজ কর্মস্থলে শেষ দিন ছিল তার। ক্রীড়াজগতের সঙ্গে ২৯ বছরের সম্পর্কের ইতি টানলেন তিনি। এ দিন তার আনুষ্ঠানিক শেষ কর্মদিবস হওয়ায় সকাল থেকে ক্রীড়াজগত অফিসে ক্রীড়াঙ্গনের অনেকেই তাকে বিদায়ী শুভেচ্ছা জানাতে আসেন। জাতীয় ক্রীড়া পরিষদের নির্বাহী পরিচালক, পরিচালক ও অন্যান্য কর্মকর্তা-কর্মচারী দুলাল মাহমুদকে শ্রদ্ধা ও ভালোবাসায় বিদায় জানান।\nক্রীড়াজগত ক্রীড়া মন্ত্রণালয়ের অধীন জাতীয় ক্রীড়া পরিষদের একটি পত্রিকা। তাই সরকারি চাকরির নিয়ম অনুযায়ী ৫৯ বছর বয়সে অবসরকালীন ছুটিতে যাওয়ার বাধ্যবাধকতা রয়েছে।  সে কারণে দুলাল মাহমুদকে ক্রীড়াজগত থেকে বিদায় নিতে হলো।\nক্রীড়াজগতকে বিদায়ের দিন দুলাল মাহমুদ আমার দেশকে বলেন, ‘ক্রীড়াজগতে আমার অনেক ভালো-মন্দ অভিজ্ঞতার মধ্য দিয়ে গেছে। আমি দায়িত্ব নেওয়ার পর পত্রিকাটিকে সরকারি বুলেটিন বানাইনি। অনেক আন্তরিকতা ও নিষ্ঠার সঙ্গে পত্রিকাটি সময়মতো বের করার চেষ্টা করেছি। ৬৪ পৃষ্ঠার পত্রিকার পাশাপাশি ২৫০ পৃষ্ঠার বিশেষ সংখ্যাও বের করেছি অনেকবার। ক্রীড়াজগত আমার জীবনের অবিচ্ছেদ্য অংশ। এ পত্রিকাটি ভালো থাকলে আমি দূর থেকেও শান্তি পাব।’\nদুলাল মাহমুদ বাংলাদেশ স্পোর্টস প্রেস অ্যাসোসিয়েশন (ক্রীড়া লেখক সমিতি) সাবেক সভাপতি। সম্প্রতি তিনি ‘লিজেন্ড অব এআইপিএস এশিয়া অ্যাওয়ার্ড’-এ ভূষিত হয়েছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd5xpoonhq3y",
    "title": "সেনেগাল, নাইজেরিয়া, তিউনিসিয়া ও কঙ্গোর জয়",
    "publication_date": "2025-12-24T20:30:05+06:00",
    "keywords": "ফুটবল",
    "body": "আফ্রিকান কাপ অব নেশনস সবগুলো বড় দলই জয়ের ধারায় ছুটছে। মরক্কো, মিসরের পর এবার জয় পেল সেনেগাল, নাইজেরিয়া, তিউনিসিয়া ও ডিআর কঙ্গো। সেনেগাল ৩-০ গোলে হারিয়েছে বতসওয়ানাকে। নাইজেরিয়া ২-১ গোলে জিতেছে তানজানিয়ার বিপক্ষে। তিউনিসিয়া ৩-১ গোলে হারিয়েছে উগান্ডাকে। কঙ্গো ১-০ গোলে পরাজিত করেছে বেনিনকে।\nসেনেগালের হয়ে দুটি গোল করেছেন নিকোলাস জ্যাকসন, অন্য গোলটি এসেচগে শেরিফ নিয়ায়ের পা থেকে। ম্যাচের পুরোটা সময় দাপট দেখিয়ে খেলেছে সাদিও মানের সেনেগাল। তাতে প্রথমার্ধের ৪০ মিনিতে জ্যাকসনের গোলে এগিয়ে যায় তারা। এরপর দ্বিতীয়ার্ধের ৫৮ মিনিটে ব্যবধান দ্বিগুণ করেন জ্যাকসন। ৯০ মিনিটে স্কোরারের খাতায় নাম তোলেন নিয়ায়ে।\nনাইজেরিয়া ও তানজানিয়ার লড়াই হয়েছে জমজমাট। তাতে ৩৬ মিনিটে সেমি আরায়ির গোলে নাইজেরিয়া এগিয়ে গেলে ৫০ মিনিটে সমতা ফেরান তানজানিয়ার চার্লিস মোম্ভুয়া। এর ২ মিনিট পর নাইজেরিয়ার হয়ে জয়সূচক গোলটি করেন আদেমোলা লোকমান। তিউনিসিয়াও জিতেছে দাপটের সঙ্গে। তাদের প্রথমার্ধে দুটি গোল করেন এলিয়েস শাকিরি ও ইলিয়াস আচৌরি। এরপর দ্বিতীয়ার্ধে আরো একটি গোল করেন আচৌরি। শেষ দিকে এক গোল শোধ করেন উগান্ডার ডেনিস ওমেডি। কঙ্গো জিতেছে থিও বোঙ্গোন্ডার একমাত্র গোলে।\nজয় তুলে নিয়ে সেনেগাল অবস্থান করেছে ‘ডি’ গ্রুপের শীর্ষে। সমান ৯ পয়েন্ট নিয়ে গোল ব্যবধানে পিছিয়ে দুইয়ে আছে কঙ্গো। তিউনিসিয়া ও আছে পয়েন্ট তালিকার শীর্ষে। তাদের সমান ৯ পয়েন্ট নিয়ে গোল ব্যবধানে পিছিয়ে দুইয়ে অবস্থান করেছেন নাইজেরিয়া।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdkkgohhkgch",
    "title": "তানিয়া বৃষ্টি- খায়রুলের 'সাইফুল লাইব্রেরি'",
    "publication_date": "2025-12-24T20:27:14+06:00",
    "keywords": "নাটক,তানিয়া-বৃষ্টি",
    "body": "গ্রামের এক লাইব্রেরিকে কেন্দ্র করে দুই তরুণ তরুণীর প্রেম, স্বপ্ন, সংকল্প ও পুনর্মিলনের গল্পে নির্মিত হয়েছে নাটক 'সাইফুল লাইব্রেরি'।\nঅপূর্ণ রুবেলের রচনায় এটি পরিচালনা করেছেন রুবেল আনুশ। নাটকের প্রধান দুই চরিত্রে অভিনয় করেছেন তানিয়া বৃষ্টি, খায়রুল বাসার।\nনাটকের চিত্রনাট্য নিয়ে রুবেল আনুশ জানান, 'জ্ঞান বিকাশ' নামের এক লাইব্রেরির কর্মী সাইফুল তার আন্তরিকতা ও পরিশ্রমে এলাকার শিক্ষার্থীদের হৃদয় জয় করে নেয় সে। একদিন তার সঙ্গে পরিচয় হয় তন্বী নামের এক তরুণীর। ধীরে ধীরে তাদের মধ্যে প্রেমের সম্পর্ক তৈরি হয়। তবে তন্বীর বাবা ও সাইফুলের দারিদ্রের বাস্তবতা বাধা হয়ে দাঁড়ায় তাদের সম্পর্কে। সাইফুলকে কঠিন পরীক্ষার মুখোমুখি হতে হয়।\nতন্বী লাইব্রেরি খোলার শর্ত দেন সাইফুলকে, শর্ত পূরণে অর্থের তাগিদে সাইফুলের সংগ্রাম শুরু হয়। বিচ্ছেদ ঘটে তাদের সম্পর্কের। তবে সাত বছর পর তাদের পুনর্মিলন ঘটে, তখন দুইজন নদীর ধারে তাদের জীবনের না বলা গল্প শোনায়। এভবাবেই এগিয়ে যাবে নাটকটি।\nনাটকটি নিয়ে প্রত্যাশা কথা জানিয়ে আনুশ বলেন, নাটকের গল্পটা সুন্দর, অভিনয়শিল্পীরাও বেশ ভালো অভিনয় করেছেন। আশা করছি দর্শকের ভালো লাগবে গত নভেম্বর তিনদিন ঢাকার বাইরে হয়েছে নাটকের দৃশ্যধারণ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdidoyuavgwk",
    "title": "স্বতন্ত্র প্রার্থী হিসেবে নির্বাচনের ঘোষণা দিলেন বিএনপির জয়ন্ত কুমার",
    "publication_date": "2025-12-24T20:21:58+06:00",
    "keywords": "বিএনপি,আমার-দেশ,ত্রয়োদশ-সংসদ-নির্বাচন",
    "body": "ঝিনাইদহ–১ (শৈলকূপা) আসন থেকে ত্রয়োদশ সংসদ নির্বাচনে স্বতন্ত্র প্রার্থী হিসেবে প্রতিদ্বন্দ্বিতার ঘোষণা দিয়েছেন ‌বিএন‌পির খুলনা বিভাগীয় সহ সাংগঠনিক সম্পাদক জয়ন্ত কুমার কুন্ডু। সামাজিক যোগাযোগমাধ্যম ফেসবুকে নিজের ভেরিফায়েড আইডিতে দেয়া এক পোস্টে তিনি এ সিদ্ধান্তের কথা জানান। ঘোষণার পর স্থানীয় রাজনীতি ও ভো‌টের মা‌ঠে নতুন আলোচনার সৃষ্টি হয়েছে।\nজয়ন্ত কুমার কুন্ডু বুধবার সকা‌লে তার পো‌স্টে উল্লেখ ক‌রেন, ত্রয়োদশ জাতীয় সংসদ নির্বাচনে ঝিনাইদহ -১ আসনের জন্য গত ১৭ ডিসেম্বর তাঁর পক্ষে জেলা রিটার্নিং কর্মকর্তার কার্যালয় থেকে মনোনয়নপত্র সংগ্রহ করা হয়। এসময় আগামী ২০২৬ সালের ১২ ফেব্রুয়ারির নির্বাচনে প্রার্থী হিসেবে প্রতিদ্বন্দ্বিতা করার দৃঢ় আশাবাদ ব্যক্ত করেন তি‌নি।\nকেন্দ্রীয় বিএন‌পি প্রার্থীতা ঘোষণার পর একই দিন বুধবার বি‌কেল ৪টার দি‌কে সামা‌জিক যোগা‌যোগ মাধ্য‌মে অপর এক পো‌স্টে, তিনি শৈলকূপা-১ আসনে স্বতন্ত্র প্রার্থী হিসেবে নির্বাচনে অংশগ্রহণ কর‌বেন ব‌লে জানান।\nজয়ন্ত কুমারের স্বতন্ত্র প্রার্থী হি‌সে‌বে নির্বাচ‌নে অংশ নেয়ার ঘোষনা দেওয়ায় বিষয়‌টি শৈলকূপাসহ জেলার সর্বত্র টক অব দ্যা টাউনে পরিণত হয়েছে। আসন‌টি‌তে বিএন‌পির প্রার্থী হি‌সে‌বে চূড়ান্তভাবে ম‌নো‌নীত হয়েছেন অ্যাটর্নি জেনারেল মো. আসাদুজ্জামান।\nএক প্র‌শ্নের জবা‌বে বাবু জয়ন্ত কুমার কুন্ডু আমার‌ দেশ‌-কে জা‌নি‌য়ে‌ছেন, যত আঘাতই আসুক না কেন নির্বাচন থে‌কে স‌রে দাঁড়া‌নোর প্রশ্নই আসেনা। তি‌নি তার সিদ্ধা‌ন্তে অটল এবং শৈলকূপাবাসী ‌শেষ পর্যন্ত তাঁর সা‌থে থাক‌বে। দলীয় যে কোন সিদ্ধান্ত বা সাংগঠ‌নিক শা‌স্তিকে মাথায় রে‌খেই তি‌নি এই সিদ্ধা‌ন্ত নি‌য়ে‌ছেন ব‌লে জানান।\n৩ লাখ ২৫ হাজার ২৭৮ জন ভোটা‌রের এই আসন‌টি‌তে ইতিম‌ধ্যে জয়ন্ত কুমার কুন্ডু ছাড়াও ম‌নোনয়নপত্র সংগ্রহ ক‌রে‌ছেন অ্যাটর্নি জেনারেল মোঃ আসাদুজ্জামান (বিএনপি), মাওলানা এএসএম ম‌তিউর রহমান (জামায়াত), নু‌রে আলম বিশ্বাস (ইসলামী আন্দোলন বাংলা‌দেশ), লাবাবুল বাশার (এনসিপি), ম‌তিয়ার রহমান (এবি পা‌র্টি)।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdzyedveg6wf",
    "title": "প্রথম আলো ও ডেইলি স্টারে আগুন দিয়েছে দিল্লিপন্থিরা",
    "publication_date": "2025-12-24T20:21:39+06:00",
    "keywords": "আমার-দেশ",
    "body": "গণ-অভ্যুত্থান পরবর্তী ফ্যাসিবাদের পদধ্বনি ও নয়া বন্দোবস্ত শীর্ষক আলোচনা ও প্রতিবাদ সভায় বক্তারা বলেন, যারা দিল্লির তাঁবেদারি করে, তারাই দেশে একের পর এক অগ্নিসন্ত্রাস চালিয়ে যাচ্ছে। চব্বিশের গণ-অভ্যুত্থানে যারা সাভারে মানুষ পুড়িয়ে মেরেছ, লকডাউনের নামে পরিবহনে আগুন দিয়েছে। তারাই প্রথম আলো, ডেইলি স্টারে আগুন দিয়েছে।\nবুধবার বিকালে জাতীয় প্রেসক্লাবের তফাজ্জল হোসেন মানিক মিয়া অডিটোরিয়ামে আয়োজিত সভায় বক্তারা এই মন্তব্য করেন।\nপ্রধান অতিথির বক্তব্যে বিশিষ্ট রাষ্ট্রবিজ্ঞানী ও জাহাঙ্গীরনগর বিশ্ববিদ্যালয়ের সাবেক অধ্যাপক ড. দিলারা চৌধুরি বলেছেন, বাংলাদেশ কখনো সাম্প্রদায়িক রাষ্ট্র ছিল না, আমরা অসাম্প্রদায়িক। অনেকেই ৪৭ কে বাদ দিতে চায়, কিন্তু এটাকে বাদ দিলে হবে না। এমনকি ৭১ সালে আমরা পাকিস্তানের বিরুদ্ধে যুদ্ধ করেছি কিন্তু সেটার ফসল উঠাতে পারিনি ভারতীয় আগ্রাসনের কারণে। আমাদেরকে আমাদের আত্মমর্যাদার ইতিহাস জানতে হবে। একটি রাষ্ট্র কখনোই আরেকটি রাষ্ট্রের বন্ধু হতে পাড়ে না। ভারত কখনোই বাংলাদেশের বন্ধু ছিল না। ক্যান্টনমেন্টে র'য়ের অফিস ছিল। বাংলাদেশ সব সময় ‘র’ এর থাবা ছিল। কালচারাল ফ্যাসিস্ট, সাংস্কৃতিক ফ্যাসিস্ট বিভিন্ন উইংসের মাধ্যমে বাংলাদেশে বিশৃঙ্খলা তৈরি করছে ‘র’।\nব্যারিস্টার শাহরিয়ার বলেন, হাদির রক্তের ওপর বেইমানি করে দাড়ি-টুপিওয়ালা গ্রেপ্তার করছে। বিডিআর হত্যাকাণ্ডের সময় দুটি ডেড বডিকে পুড়িয়ে ফেলা হয়েছিল, আশুলিয়ায়। জুলাই যোদ্ধাদের বডিকে পুড়িয়ে ফেলার পরামর্শ পুলিশকে কে দিল? আমরা পুড়িয়ে ফেলার রাজনীতি করি না। আমরা হাদির মতো বলি, মৃত্যুর ফয়সালা জমিনে না আসমানে হয়, সেজন্য আমরা বুক ফুলিয়ে ঘুরি।\nজুলাই রেভলুশনারি জার্নালিস্টস অ্যালায়েন্সের সাধারণ সম্পাদক ও জুলাই ঐক্যের অন্যতম সংগঠক ইসরাফিল ফরাজী বলেন, নয়া বন্দোবস্ত মানে ফ্যাসিবাদের বিলুপ্তি। চব্বিশের গণ-অভ্যুত্থানের পরবর্তী সময় নয়া বন্দোবস্তের নামে গাদ্দারি করেছে কয়েকজন উপদেষ্টা। বাংলা এডিশনের নিবন্ধন বাতিল করেছে এই সরকার। যদি উস্কানি দেওয়ার কারণে বাংলা এডিশনের নিবন্ধন বাতিল হয়, তাহলে হামিম গ্রুপের মিডিয়া, বসুন্ধরা গ্রুপের মিডিয়াসহ আওয়ামী আমলের সব মিডিয়ার নিবন্ধন বাতিল করতে হবে।\nতিনি বলেন, দুটি মিডিয়ায় আগুন নিয়ে অনেকের মায়াকান্না, সুশীলতা দেখা যাচ্ছে। যখন নয়া দিগন্তে আগুন দেওয়া হলো তখন এই চেতনা কোথায় ছিল? সংগ্রামের সম্পাদককে যখন দাড়ি ধরে টান দিয়ে অফিস ভাঙচুর করে, চ্যাংদোলা করে নামানো হলো তখন কোথায় ছিল? আমার দেশ পত্রিকা যখন বন্ধ করে দেওয়া হয়, মাহমুদুর রহমানের ওপর আদালতে হামলা চালানো হয়, তখন এই প্রতিবাদ দেখা যায়নি কেন? শাপলায় গণহত্যা প্রচার করায় দিগন্ত টিভি, ইসলামিক টিভি যখন বন্ধ করে দেওয়া হয় তখন কোথায় ছিল এমন সুশীলতা? এগুলো বন্ধ হওয়া দরকার। যারা বাংলাদেশে নতুন করে ফ্যাসিবাদ কায়েম করতে চায়, তারা আবারও জুলাইয়ের মুখোমুখি হবে।\nজাতীয় গণতান্ত্রিক পার্টির (জাগপা) সহ-সভাপতি ও দলীয় মুখপাত্র রাশেদ প্রধান বলেন, অতীতের ফ্যসিবাদকে মানি নাই, নতুন ফ্যাসিবাদকেও মানবো না। হিন্দুস্তানের নীলনকশার সামনে মাথা নত করা যাবে না। আগামীতে হিন্দুস্তানকে খুশি করে কেউ বাংলাদেশে রাজনীতি করতে পারবে না৷\nমজর অব. শাহিন বলেন, এক এগারোর অবৈধ সরকারের কুশীলব হলো প্রথম আলো এবং ডেইলি স্টার। বিগত স্বৈরাচারী আমলে জঙ্গি নাটকের ন্যারেটিভ তৈরি করেছিল এই ভারতপন্থি মিডিয়া। এমনকি বিগত ২০ বছরে বিএনপি'র সবচেয়ে বেশি চরিত্র হনন ও ক্ষতি করেছে এই দুই পত্রিকা।\nলে. কর্নেল অব. হাসিনুর রহমান বলেন, আপনি দাড়ি টুপিকে জঙ্গিবাদ বলছেন অথচ আমাদের হাদি, সাদিক কায়েম, মওলানা ভাসানী সবাই মাদ্রাসা ব্যাকগ্রাউন্ড, এবং তারাই প্রকৃত ভালো মানুষ এবং সবচেয়ে গ্রহণযোগ্য তারাই।\nঅনুষ্ঠানে ফাহিম ফারুকীর সঞ্চালনায় আরও উপস্থিত ছিলেন, মেজর জেনারেল অব. মাহবুব, সংগঠক ডিউক হুদাসহ বিভিন্ন সংগঠনের প্রতিনিধিরা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdke7zgphxri",
    "title": "রাজধানীর মগবাজারে বোমা হামলায় যুবক নিহত",
    "publication_date": "2025-12-24T20:20:17+06:00",
    "keywords": "বিস্ফোরণ,নিহত,আমার-দেশ,রাজধানী,বোমা",
    "body": "রাজধানীর মগবাজারে দুর্বৃত্তদের ছোড়া বোমার বিস্ফোরণে সিয়াম নামের এক যুবক নিহত হয়েছেন। বুধবার (২৪ ডিসেম্বর) সন্ধ্যায় মগবাজার মুক্তিযোদ্ধা স্মৃতিস্তম্ভের সামনে ফ্লাইওভারের নিচে এ ঘটনা ঘটে।\nপ্রত্যক্ষদর্শীরা জানান, সন্ধ্যার দিকে ফ্লাইওভারের ওপর থেকে নিচের দিকে একটি বোমা নিক্ষেপ করা হয়। বোমাটি বিস্ফোরিত হলে ঘটনাস্থলেই সিয়াম গুরুতর আহত হন। পরে তাকে রক্তাক্ত অবস্থায় পড়ে থাকতে দেখা যায়। কিছুক্ষণ পর তার মৃত্যু হয়।\nঢাকা মহানগর পুলিশের (ডিএমপি) রমনা বিভাগের উপ-পুলিশ কমিশনার মাসুদ আলম বলেন, প্রাথমিকভাবে ধারণা করা হচ্ছে, ফ্লাইওভারের ওপর থেকে বোমাটি নিচে নিক্ষেপ করা হয়েছে। বোমা নিক্ষেপের কারণ এখনও নিশ্চিত হওয়া যায়নি। বিষয়টি তদন্ত করে দেখা হচ্ছে।\nনিহতের স্বজনরা জানান, সিয়াম একটি বেসরকারি ফ্যাক্টরিতে কর্মরত ছিলেন। ঘটনার সময় তিনি ওই এলাকায় অবস্থান করছিলেন। প্রথমে তার পরিচয় নিশ্চিত করা না গেলেও পরে স্বজনরা এসে তাকে শনাক্ত করেন।\nখবর পেয়ে পুলিশ দ্রুত ঘটনাস্থলে পৌঁছে এলাকা ঘিরে ফেলে। ঘটনার পরপরই এলাকায় আতঙ্ক ছড়িয়ে পড়ে। তবে বোমা নিক্ষেপের পর দুর্বৃত্তরা দ্রুত পালিয়ে যায়।\nউপ-পুলিশ কমিশনার মাসুদ আলম গণমাধ্যমকে আরও জানান, ঘটনার সঙ্গে জড়িতদের শনাক্ত করতে আশপাশের সিসিটিভি ফুটেজ সংগ্রহ ও বিশ্লেষণের কাজ চলছে। তদন্ত শেষে বিস্তারিত তথ্য জানানো হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdqgp4kbyijh",
    "title": "হাদিকে গুলি: অভিযুক্ত আলমগীরের ঘনিষ্ঠ সহযোগী অস্ত্রসহ গ্রেপ্তার",
    "publication_date": "2025-12-24T20:08:58+06:00",
    "keywords": "গ্রেপ্তার,আমার-দেশ,শরিফ-ওসমান-হাদি",
    "body": "শহীদ শরিফ ওসমান হাদি হত্যাকাণ্ডে জড়িত মোটরসাইকেল চালক আলমগীরের ঘনিষ্ঠ সহযোগী আদাবর থানা যুবলীগের কর্মী হিমন রহমান শিকদারকে গ্রেপ্তার করেছে পুলিশ। তার কাছ থেকে বিদেশি পিস্তল, গুলি ও বিপুল পরিমাণ বিস্ফোরকসহ উদ্ধার করা হয়েছে।\nবুধবার সন্ধ্যায় ডিএমপির ডিসি মিডিয়া মুহাম্মদ তালেবুর রহমান এক সংবাদ বিজ্ঞপ্তিতে বিষয়টি গণমাধ্যমকে নিশ্চিত করেন।\nএদিকে বুধবার (২৪ ডিসেম্বর) সন্ধ্যায় তেজগাঁও বিভাগের মোহাম্মদপুর জোনের অতিরিক্ত উপ-পুলিশ কমিশনার (এডিসি) মো. জুয়েল রানা গণমাধ্যমকে জানান, ‘গোপন সংবাদের ভিত্তিতে পুলিশ জানতে পারে আদাবর এলাকার একটি আবাসিক হোটেলে হিমন অবস্থান করছেন। ওই তথ্যের ভিত্তিতে অভিযান চালিয়ে প্রথমে তাকে গ্রেপ্তার করা হয়। পরে তার দেওয়া তথ্য অনুযায়ী আরও অভিযান চালিয়ে একটি বিদেশি পিস্তল, তিন রাউন্ড গুলি এবং বিপুল পরিমাণ বিস্ফোরক উদ্ধার করা হয়।\nপ্রাথমিক জিজ্ঞাসাবাদে হিমন গুরুত্বপূর্ণ তথ্য দিয়েছেন বলে জানায় পুলিশ। তাকে আরও অধিকতর জিজ্ঞাসাবাদ করা হচ্ছে।\nডিএমপি মিডিয়া সূত্র জানায়, হাদি হত্যাকাণ্ডে জড়িত ফয়সাল ও আলমগীরের সঙ্গে হিমনের ঘনিষ্ঠ সম্পর্ক রয়েছে। প্রায় দুই মাস আগে তিনি দুবাই থেকে বাংলাদেশে ফেরেন। গোপন সংবাদের ভিত্তিতে প্রথমে আদাবরের রাজ্জাক হোটেল থেকে তাকে গ্রেপ্তার করা হয়। পরে তার দেওয়া তথ্যের ভিত্তিতে আদাবরের ১৭/বি এলাকার মেহেদীর বাসা থেকে পিস্তল, গুলি ও বিস্ফোরক উদ্ধার করা হয়।\nহাদি হত্যা মামলার অভিযোগ থেকে জানা যায়, গত ১২ ডিসেম্বর দুপুর ২টা ২০ মিনিটে মতিঝিল মসজিদ থেকে জুমার নামাজের পর প্রচারণা শেষ করে সোহরাওয়ার্দী উদ্যানের দিকে যাওয়ার পথে পল্টন থানাধীন বক্স কালভার্ট রোডের পাকা রাস্তার ওপর শরিফ ওসমান হাদির পেছন থেকে অনুসরণ করে আসা মোটরসাইকেলে থাকা আসামি ফয়সাল করিম মাসুদ রাহুল দাউদ ও তার সহযোগী অজ্ঞাতনামা আসামি ওসমান হাদিকে চলন্ত অবস্থায় হত্যার উদ্দেশ্যে আগ্নেয়াস্ত্র দিয়ে গুলি করে পালিয়ে যায়। আহত শরিফ ওসমান হাদিকে চিকিৎসার জন্য প্রথমে ঢাকা মেডিকেল কলেজ হাসপাতাল ও পরবর্তীতে এভারকেয়ার হাসপাতালে ভর্তি করা হয়। তার শারীরিক অবস্থার অবনতি ঘটলে উন্নত চিকিৎসার জন্য এয়ার অ্যাম্বুলেন্সযোগে সিঙ্গাপুর নিয়ে সিঙ্গাপুর জেনারেল হাসপাতালে ভর্তি করা হয়। পরবর্তীতে গত ১৮ ডিসেম্বর বাংলাদেশ সময় রাত ৯টা ৪৫ মিনিটে চিকিৎসারত অবস্থায় তিনি মারা যান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdgh1wvgky7m",
    "title": "হাদি হত্যা: ফায়ার কার্তুজ-ফায়ার বুলেটের ব্যালিস্টিক পরীক্ষা করার নির্দেশ",
    "publication_date": "2025-12-24T20:07:47+06:00",
    "keywords": "আমার-দেশ,ইনকিলাব-মঞ্চ,শরিফ-ওসমান-হাদি",
    "body": "ইনকিলাব মঞ্চের আহ্বায়ক শরিফ ওসমান হাদিকে গুলি করে হত্যার ঘটনায় করা মামলায় ঘটনাস্থল হতে আলামত হিসেবে জব্দ করা ফায়ার কার্তুজ ও ফায়ার বুলেট সদৃশ বস্তুর ব্যালিস্টিক পরীক্ষা করে বিস্তারিত মতামত প্রদানের নির্দেশ দিয়েছেন ঢাকার একটি আদালত।\nবুধবার মামলার তদন্তকারী কর্মকর্তার আবেদনের পরিপ্রেক্ষিতে ঢাকার অতিরিক্ত মেট্রোপলিটন ম্যাজিস্ট্রেট আওলাদ হোসাইন মোহাম্মদ জুনায়েদ এ আদেশ দেন।\nআবেদনে বলা হয়েছে, মামলার ভিকটিম শরিফ ওসমান হাদি ওরফে ওসমান গণি (৩৩) গত ১২ ডিসেম্বর বেলা দুপুর আনুমানিক ২টা ২০ মিনিটের দিকে পল্টন থানাধীন বিজয়নগর বক্স কালভার্ট রোড সংলগ্ন ডিআর টাওয়ারের সামনে দুষ্কৃতিকারীদের দ্বারা গুলিবিদ্ধ হয়ে প্রথমে ঢাকা মেডিকেল কলেজ হাসপাতাল ও পরবর্তীতে এভারকেয়ার হাসপাতালে চিকিৎসাধীন ছিলেন। তার অবস্থা সংকটাপন্ন হওয়ায় উন্নত চিকিৎসার জন্য এয়ার অ্যাম্বুলেন্স যোগে গত ১৫ ডিসেম্বর সিঙ্গাপুরে নিয়ে সিঙ্গাপুর জেনারেল হাসপাতালে ভর্তি করা হয়। সেখানে চিকিৎসারত অবস্থায় গত ১৮ ডিসেম্বর তিনি মৃত্যুবরণ করেন। লাশ বাংলাদেশ বিমান যোগে দেশে এনে ২০ ডিসেম্বর সকালে লাশের সুরতহাল রিপোর্ট প্রস্তুত করে ময়নাতদন্ত সম্পন্ন করা হয়। উক্ত মমলায় ঘটনাস্থল হতে ফায়ার কার্তুজ ও ফায়ার বুলেট সদৃশ বস্তু আলামত জব্দ করা হয়। মামলাটির সুষ্ঠু তদন্তের স্বার্থে আলামতসমূহ ব্যালিস্টিক পরীক্ষা করে বিস্তারিত মতামত প্রদান করার জন্য সিআইডির ব্যালিস্টিক শাখার বিশেষ পুলিশ সুপারকে নির্দেশ প্রদান করা একান্ত প্রয়োজন।\nউল্লেখ্য, গত ১২ ডিসেম্বর দুপুর আনুমানিক ২টা ২০ মিনিটে পল্টন থানাধীন বক্স কালভার্ট রোডে ওসমান হাদির ওপর দুষ্কৃতিকারীরা গুলি করে পালিয়ে যায়। এ ঘটনায় গত ১৪ ডিসেম্বর ইনকিলাব মঞ্চের সদস্য সচিব আব্দুল্লাহ আল জাবের বাদী হয়ে পল্টন থানায় হত্যাচেষ্টার অভিযোগে মামলা দায়ের করেন। মামলায় আসামিদের বিরুদ্ধে ১২০(বি)/৩২৬/৩০৭/১০৯/৩৪ ধারায় অভিযোগ আনা হয়। এরপর গত ২০ ডিসেম্বর মামলার তদন্তকারী কর্মকর্তার আবেদনের পরিপ্রেক্ষিতে দণ্ডবিধির ৩০২ ধারা (হত্যা) সংযোজনের আদেশ দেন ঢাকার মেট্রোপলিটন ম্যাজিস্ট্রেট সিদ্দিক আজাদ।\nমামলার অভিযোগ থেকে জানা যায়, গত ১২ ডিসেম্বর দুপুর আনুমানিক ২টা ২০ মিনিটে মতিঝিল মসজিদ থেকে জুমার নামাজের পর প্রচারণা শেষ করে সোহরাওয়ার্দী উদ্যানের দিকে যাওয়ার পথে পল্টন থানাধীন বক্স কালভার্ট রোডের পাকা রাস্তার ওপর শরিফ ওসমান হাদির পেছন থেকে অনুসরণ করে আসা মোটরসাইকেলে থাকা আসামি ফয়সাল করিম মাসুদ রাহুল দাউদ ও তার সহযোগী অজ্ঞাতনামা আসামি ওসমান হাদিকে চলন্ত অবস্থায় হত্যার উদ্দেশ্যে আগ্নেয়াস্ত্র দিয়ে গুলি করে পালিয়ে যায়। আহত শরিফ ওসমান হাদিকে চিকিৎসার জন্য প্রথমে ঢাকা মেডিকেল কলেজ হাসপাতাল ও পরবর্তীতে এভারকেয়ার হাসপাতালে ভর্তি করা হয়। তার শারীরিক অবস্থার অবনতি ঘটলে উন্নত চিকিৎসার জন্য এয়ার অ্যাম্বুলেন্সযোগে সিঙ্গাপুর নিয়ে সিঙ্গাপুর জেনারেল হাসপাতালে ভর্তি করা হয়। পরবর্তীতে গত ১৮ ডিসেম্বর বাংলাদেশ সময় রাত ৯টা ৩০ মিনিটে চিকিৎসারত অবস্থায় তিনি মারা যান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amd1ud4n9zyf0",
    "title": "সোশ্যাল মিডিয়ায় রিয়াজের মৃত্যুর গুজব",
    "publication_date": "2025-12-24T20:02:36+06:00",
    "keywords": "বিনোদন,নায়ক-রিয়াজ",
    "body": "হঠাৎ করেই গতকাল মঙ্গলবার সামাজিক যোগাযোগমাধ্যমে ছড়িয়ে পড়ে বাংলাদেশের অন্যতম জনপ্রিয় অভিনেতা রিয়াজ আহমেদের মৃত্যুর খবর। খোঁজ নিয়ে জানাযায়, এখবর সত্য নয়। বাংলাদেশ চলচ্চিত্র শিল্পী সমিতিরও এ বিষয়ে ধারণা নেই।\nএ বিষয়ে জানতে নাম প্রকাশে অনিচ্ছুক রিয়াজের ঘনিষ্ঠ একজনের সঙ্গে যোগাযোগ করা হলে তিনি গণমাধ্যমকে বলেন, ‘এমনটা হওয়ার কথা না। আপনার কাছেই প্রথম শুনলাম। এমন কিছু হয়ে থাকলে এতক্ষণে তোলপাড় হয়ে যেত।’\n৫ আগস্ট গণ-অভ্যুত্থানের পর থেকেই আত্মগোপনে চলে যান রিয়াজ। তার বর্তমান অবস্থান সম্পর্কে বাংলাদেশ চলচ্চিত্র শিল্পী সমিতির কেউই জানেন না। রিয়াজের ব্যবহৃত নম্বরটিও বন্ধ রয়েছে।\nআজ বুধবার সন্ধ্যায় রিয়াজের পরিবারের সঙ্গে কথা বলে জানা যায়, অভিনেতা জীবিত আছেন এবং সুস্থ রয়েছেন। রিয়াজের স্ত্রী জানান, ‘এ ধরনের খবর একেবারেই সত্য নয়। যেখানেই আছে, ভালো আছে।’\nশেখ হাসিনার পতনের আগ পর্যন্ত কার্যক্রম নিষিদ্ধ আওয়ামী লীগের রাজনীতিতে বেশ সরব ছিলেন রিয়াজ। বেশ কয়েকবার তাকে শেখ হাসিনার সফরসঙ্গী হতেও দেখা গেছে।\nনব্বইয়ের দশকের মাঝামাঝি থেকে টানা দুই যুগ রিয়াজ ছিলেন ঢালিউডের শীর্ষ জনপ্রিয় মুখ। ‘বাংলার নায়ক’ সিনেমার মাধ্যমে চলচ্চিত্রে নাম লেখান তিনি। এরপর একে একে অসংখ্য সুপারহিট সিনেমা উপহার দিয়েছেন।\n২০২২ সালের ২৩ সেপ্টেম্বর রিয়াজ অভিনীত সর্বশেষ ‘অপারেশন সুন্দরবন’ সিনেমাটি মুক্তি পায়। এরপর আর নতুন কাজে তার দেখা মেলেনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdsydmf53ifb",
    "title": "আন্তর্জাতিক ব্যাডমিন্টনে বাংলাদেশের ইতিহাস",
    "publication_date": "2025-12-24T20:00:05+06:00",
    "keywords": null,
    "body": "ইউনেক্স-সানরাইজ আন্তর্জাতিক সিরিজ ব্যাডমিন্টনে নতুন ইতিহাস গড়ল বাংলাদেশের শাটলাররা। প্রথমবার একসঙ্গে বাংলাদেশের চার জুটি আন্তর্জাতিক কোন টুর্নামেন্টের কোয়ার্টার ফাইনালে উঠার কৃতিত্ব দেখাল। এ বিষয়টি নিশ্চিত করেছেন ফেডারেশনের সাধারন সম্পাদক রাসেল কবির।\nতিনি জানান, ‘দেশের ব্যাডমিন্টনের ইতিহাসে এবারই প্রথম এমন ঘটনা। আন্তর্জাতিক কোন টুর্নামেন্টের পুরুষ দ্বৈত ইভেন্টে প্রথমবারের মতো বাংলাদেশের চারটি জুটি একসঙ্গে কোয়ালিফাই করেছে। এটা বাংলাদেশের ইতিহাস।’ অবশ্য অন্য সূত্রে জানা গেছে, ২০১৬ সালে গুয়াহাটি সাউথ এশিয়ান (এসএ) গেমসে পুরুষ ও নারী মিলিয়ে চারটি জুটি কোয়ার্টার ফাইনালে খেলেছিল। এবার সেই ইতিহাস গড়ল বৈশ্বিক কোন আসরে।\nআজ বুধবার শহিদ তাজউদ্দিন আহমেদ ইনডোর স্টেডিয়ামে পুরুষ ও নারীদের দ্বৈত ইভেন্টের প্রি-কোয়ার্টার খেলা হয়েছে। স্বাগতিক রিয়াদুল ইসলাম ও তনয় সাহা জুটি ইরানের মেহেদী আনসারী ও আমিন হোসেন জুটিকে ১৭-২১, ২১-১৪ ও ২১-১৯ ব্যবধানে হারিয়ে শেষ আট নিশ্চিত করে। বাংলাদেশের তানভীর আহমেদ ও গৌরব সিংহ জুটি স্বদেশি আকিব সুলাইমান ও শুভ খন্দকার জুটিকে ২৪-২২ ও ২১-১৬ পয়েন্টের ব্যবধানে হারিয়ে কোয়ার্টার ফাইনালে ওঠে।\nএছাড়া নাইম ও মিজান জুটি ভিয়েতনামের ডংখে ডংখা ও ট্রান হং খা জুটিকে ২২-২৪, ২১-১৪ ও ২১-১৮ পয়েন্টের ব্যবধানে হারিয়ে কোয়ার্টার ফাইনাল নিশ্চিত করে। দিনের শেষে আল আমিন ও মোয়াজ্জেম হোসেন জুটি ইরানের আমির হোসেন আজমলো ও সাইদ আরমিন জাকি জুটিকে ২১-১১ ও ২১-৯ পয়েন্টের ব্যবধানে হারিয়ে করে শেষ আটে জায়গা করে নেন। তবে হতাশ করেছে মেয়েদের জুটি। দেশের ঘরোয়া আসরে এক নম্বর শাটলার নাছিমা খাতুন ও দুই নম্বর র‌্যাংকিংয়ে থাকা উর্মি আক্তারের জুটি হেরে বিদায় নিয়েছেন।\nযোগ্যতর চার জুটিই শেষ আটে জায়গা করে নিয়ে ইতিহাস গড়েছে বলেই মনে করেন সাবেক তারকা শাটলার ও বর্তমানে কোচ এলিনা সুলতানা। তিনি বলেন, ‘এটা আমাদের দেশের ব্যাডমিন্টনের জন্য সুখবর। ছেলেরা দারুন খেলেছে। তাই যোগ্যতার ভিত্তিতেই চারটি জুটি কোয়ার্টার ফাইনালে খেলবে। দেশের ব্যাডমিন্টনে এটি একটি ইতিহাসও বটে।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amdnszk18t0uq",
    "title": "পৃথক সড়ক দুর্ঘটনায় নালিতাবাড়ীতে দুইজনের মৃত্যু",
    "publication_date": "2025-12-24T19:58:28+06:00",
    "keywords": "দুর্ঘটনা,আমার-দেশ",
    "body": "বুধবার (২৪ ডিসেম্বর) সকালে ও সন্ধ্যায় শেরপুরের নালিতাবাড়ী উপজেলার সন্নাসীভিটা ও গোজাকুড়া গ্রামের পৃথক দুর্ঘটনায় দু’জনের মৃত্যু হয়েছে। দুর্ঘটনায় মারা যাওয়া একজনের নাম মাজেদা বেগম (৫০) ও অন্যজন বিপুল (৫০)।\nপ্রত্যক্ষদর্শী ও পুলিশ জানায়, বুধবার সকাল মাজেদা বেগম বাড়ির সামনে রাস্তার পাশ দিয়ে হেঁটে যাচ্ছিলেন। এ সময় নালিতাবাড়ীর থেকে আসা একটি দ্রুতগতির মাহিন্দ্রা ট্রাক্টর তাকে চাপা দিলে ঘটনাস্থলেই তিনি মারা যান। দুর্ঘটনার পর ট্রাক্টরটি দ্রুত ঘটনাস্থল থেকে পালিয়ে যায়। নিহত মাজেদা বেগম সন্ন্যাসীভিটা এলাকার হাদিউল ইসলামের স্ত্রী ও তিনি চার সন্তানের জননী।\nএদিকে সন্ধ্যায় একটি ইট বোঝাই ট্রলি নালিতাবাড়ী শহরের দিকে আসছিল। এসময় গোজাকুড়া রঞ্জুর মোড় এলাকায় পৌঁছালে আকস্মিক এক্সেল ভেঙে চলন্ত ট্রলি উল্টে যায়। এসময় ট্রলিতে থাকা ইটের চাপায় বিপুল নামে এক ব্যক্তি মারা গেছেন। বিপুল শহরের উত্তর গড়কান্দার তোফাজ্জল হোসেনের ছেলে।\nনালিতাবাড়ী থানার ভারপ্রাপ্ত কর্মকর্তা আশরাফুজ্জামান বিষয়টি নিশ্চিত করে জানান, এসব ঘটনায় আইনগত ব্যবস্থা গ্রহণ করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdo1mwefcqep",
    "title": "খ্রিষ্টান ধর্মাবলম্বীসহ সকলের শান্তি, সমৃদ্ধি ও কল্যাণ কামনা প্রধান উপদেষ্টার",
    "publication_date": "2025-12-24T19:55:44+06:00",
    "keywords": "প্রধান-উপদেষ্টা,আমার-দেশ,বড়দিন",
    "body": "প্রধান উপদেষ্টা প্রফেসর মুহাম্মদ ইউনূস নতুন বাংলাদেশের স্বপ্ন বাস্তবায়নে দেশপ্রেম ও মানবতার মহান আদর্শে উদ্বুদ্ধ হয়ে খ্রিষ্টান ধর্মাবলম্বী সকলকে এগিয়ে আসার আহ্বান জানিয়েছেন।\nতিনি বলেন, বর্তমান অন্তর্বর্তীকালীন সরকার ধর্ম-বর্ণ-সম্প্রদায় নির্বিশেষে সকলের জন্য একটি বৈষম্যহীন, ন্যায়ভিত্তিক ও সমৃদ্ধ বাংলাদেশ গঠনে কাজ করে যাচ্ছে।\n২৫ ডিসেম্বর ‘বড়দিন’ উপলক্ষ্যে পাঠানো এক বাণীতে তিনি এ আহ্বান জানান।\nপ্রধান উপদেষ্টা খ্রিষ্টান ধর্মাবলম্বীদের বৃহত্তম ধর্মীয় উৎসব ‘বড়দিন’ উপলক্ষ্যে এ ধর্মাবলম্বী সকলকে আন্তরিক শুভেচ্ছা ও অভিনন্দন জানান।\nপ্রফেসর মুহাম্মদ ইউনূস বলেন, খ্রিষ্টান ধর্মের প্রবর্তক যিশু খ্রিষ্ট এই দিনে বেথেলহেমে জন্মগ্রহণ করেন। তিনি পৃথিবীতে শান্তি, ন্যায় এবং মানবমুক্তির বার্তা নিয়ে আগমন করেছিলেন। মানবজাতিকে পাপমুক্ত করে সত্য, কল্যাণ ও ন্যায়ের পথে পরিচালিত করাই ছিল তার জীবনের অন্যতম লক্ষ্য। মহামতি যিশু সর্বদা বিপন্ন, অবহেলিত ও অনাহারক্লিষ্ট মানুষের সেবায় নিবেদিত ছিলেন। আমৃত্যু তিনি প্রচার করে গেছেন ক্ষমা, ভালোবাসা ও প্রভুভক্তির মহিমা। তার জীবনাচরণ ও মহৎ চারিত্রিক গুণাবলি আজও তার ভক্ত ও অনুসারীদের জন্য অনুকরণীয় দৃষ্টান্ত।\nপ্রধান উপদেষ্টা বলেন, ‘বাংলাদেশ সাম্প্রদায়িক সম্প্রীতির এক উজ্জ্বল দৃষ্টান্ত। আবহমানকাল ধরে এদেশের মানুষ ভিন্ন ভিন্ন ধর্ম, সংস্কৃতি ও আচার-অনুষ্ঠানকে সম্মান করে সৌহার্দ্যপূর্ণ সহাবস্থান বজায় রেখে চলেছে।\nযথাযোগ্য মর্যাদা ও উৎসাহ-উদ্দীপনার মধ্য দিয়ে বড়দিন উদযাপন আমাদের এ সম্প্রীতির বন্ধনকে আরো সুদৃঢ় করবে-এমনটাই প্রত্যাশা করি।’\nতিনি খ্রিষ্টান ধর্মাবলম্বীসহ সকলের শান্তি, সমৃদ্ধি ও কল্যাণ কামনা করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdgvgvypxhhi",
    "title": "জামায়াতকে নিয়ে আমার দেশ-এর নামে ছড়ানো হচ্ছে ভুয়া ফটোকার্ড",
    "publication_date": "2025-12-24T19:50:41+06:00",
    "keywords": "আমার-দেশ,জামায়াত,অনুসন্ধান",
    "body": "বাংলাদেশ জামায়াতে ইসলামীকে জড়িয়ে আমার দেশ-এর নাম ব্যবহার করে একাধিক ভুয়া ফটোকার্ড প্রচার করা হচ্ছে। স্বাধীন, নিরপেক্ষ ও অরাজনৈতিক ফ্যাক্টচেক ও তথ্য গবেষণা প্ল্যাটফর্ম ডিসমিসল্যাবের অনুসন্ধানে এমন তথ্য উঠে এসেছে।\nঅনুসন্ধানে দেখা গেছে, একটি ফটোকার্ডে দাবি করা হয়েছে বিএনপি চাইলে তারেক রহমানের প্রত্যাবর্তন অনুষ্ঠানে যোগ দিতে চায় জামায়াত। আরেকটি ফটোকার্ডে বলা হয়েছে সিআইডি দাবি করেছে হাদি হত্যায় ব্যবহৃত ১২৭ কোটি টাকা লেনদেন করা হয় জামায়াতে ইসলামীর ইসলামি ব্যাংকের অ্যাকাউন্টে। ডিসমিসল্যাবের ফ্যাক্টচেকে দেখা গেছে, দুটি ফটোকার্ডই ভুয়া।\n‘বিএনপি চাইলে তারেক রহমানের প্রত্যাবর্তন অনুষ্ঠানে যোগ দিতে চাই জামায়াত।’ এমন বার্তা দিয়ে আমার দেশ পত্রিকার লোগোযুক্ত একটি ফটোকার্ড ফেসবুকে ছড়িয়েছে। তবে ফ্যাক্টচেকে দেখা যায়, এমন কোনো ফটোকার্ড আমার দেশ প্রকাশ করেনি।\nফেসবুকে একটি গ্রুপ থেকে গত ২৩ ডিসেম্বর বাংলাদেশ জামায়াতে ইসলামীর আমির ডা. শফিকুর রহমানের ছবি সম্বলিত ফটোকার্ডটি ছড়িয়ে পড়ে। সাংবাদিকদের সামনে জামায়াত আমিরের বক্তব্যের ছবি ব্যবহার করে তৈরি সে ফটোকার্ডে লেখা, ‘বিএনপি চাইলে তারেক রহমানের প্রত্যাবর্তন অনুষ্ঠানে যোগ দিতে চাই জামায়াত’ (বানান অপরিবর্তিত)।\nকার্ডের উপরে আমার দেশ পত্রিকার লোগো দেওয়া। এছাড়া কার্ডের নিচে সংবাদমাধ্যমটির ওয়েবসাইটের ঠিকানা দেওয়া। অন্য পাশে তারিখ হিসেবে ‘২১ ডিসেম্বর ২০২৫’ লেখা। এ প্রতিবেদন লেখা পর্যন্ত ফটোকার্ডটি ১০ বার শেয়ার করা হয়েছে, প্রতিক্রিয়া দেখানো হয়েছে ২১১টি।\nফটোকার্ডের সত্যতা নিশ্চিত করতে আমার দেশ পত্রিকার অফিশিয়াল ফেসবুক পেজের ২১ ডিসেম্বরের ফটোকার্ড ও পোস্টগুলো যাচাই করে দেখে ডিসমিসল্যাব। নির্দিষ্ট এই তারিখে এ ধরনের কোনো ফটোকার্ড বা প্রতিবেদনের লিংক সংবাদমাধ্যমের অফিশিয়াল ফেসবুক পেজে খুঁজে পাওয়া যায়নি। তবে একই ছবি ব্যবহার করে ‘খুনিরা পার পেয়ে গেলে কেউ নিরাপদ থাকবে না’ লেখা একটি ফটোকার্ড প্রকাশ করেছে সংবাদমাধ্যমটি।\nসিআইডি দাবি করেছে ইনকিলাব মঞ্চের মুখপাত্র শরীফ ওসমান বিন হাদি হত্যায় ব্যবহৃত ১২৭ কোটি টাকা লেনদেন করা হয় জামায়াতে ইসলামীর ইসলামি ব্যাংকের অ্যাকাউন্টে। ফেসবুকে ছড়ানো আমার দেশ পত্রিকার লোগোযুক্ত একটি ফটোকার্ডে এমন একটি বার্তা দেওয়া হয়েছে। তবে ফ্যাক্টচেকে দেখা যায়, এমন কোনো ফটোকার্ড আমার দেশ প্রকাশ করেনি।\nফেসবুকে একটি গ্রুপ থেকে গত ২৩ ডিসেম্বর ওসমান হাদির ওপর হামলায় জড়িত দুই সন্দেহভাজন ফয়সাল করিম মাসুদ ও আলমগীর শেখ এর ছবি এবং ইসলামি ব্যাংক বাংলাদেশের লোগো সংযুক্ত ফটোকার্ডটি ছড়িয়ে পড়ে। আমার দেশ পত্রিকার অনুকরণে বানানো সেই ফটোকার্ডের ভেতরে লেখা ‘হাদি হত্যার ১২৭ কোটি টাকা লেনদেন করা হয় জামায়াতে ইসলামীর ইসলামি ব্যাংকে: সিআইডি।’\nকার্ডের উপরে আমার দেশ পত্রিকার লোগো দেওয়া। এছাড়া নিচের ডানপাশে ‘২৩ ডিসেম্বর ২০২৫’ এবং বামদিকে পত্রিকার ওয়েবসাইটের ঠিকানা দেওয়া। ফেসবুক একটি ব্যক্তিগত প্রোফাইল এবং গ্রুপ থেকেও একই উক্তিসহ ফটোকার্ডটি পোস্ট করা হয়।\nফটোকার্ডের সত্যতা নিশ্চিত করতে আমার দেশ পত্রিকার অফিশিয়াল ফেসবুক পেজের ২৩ ডিসেম্বরের ফটোকার্ড ও পোস্টগুলো যাচাই করে দেখে ডিসমিসল্যাব। নির্দিষ্ট এই তারিখে এ ধরনের কোনো ফটোকার্ড বা খবর সংবাদমাধ্যমটির ফেসবুক পেজে খুঁজে পাওয়া যায়নি।\nডিসমিসল্যাবকে আমার দেশের সহযোগী সম্পাদক আলফাজ আনাম জানিয়েছেন, এমন কোনো ফটোকার্ড আমার দেশ প্রকাশ করেনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdh2eqtdfzvz",
    "title": "সীতাকুণ্ড থেকে ঢাকায় আসছে বিএনপির ২০ হাজার নেতাকর্মী",
    "publication_date": "2025-12-24T19:49:12+06:00",
    "keywords": "বিএনপি,আমার-দেশ,সীতাকুণ্ড",
    "body": "বিএনপি ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তনকে স্মরণীয় করে রাখতে চট্টগ্রামের সীতাকুণ্ডে বিএনপি ও সহযোগী সংগঠনগুলোর পক্ষ থেকে ব্যাপক প্রস্তুতি গ্রহণ করা হয়েছে।\nতারেক রহমানকে স্বাগত জানাতে বিএনপির চেয়ারপারসনের উপদেষ্টা, সাবেক যুগ্ম মহাসচিব ও চট্টগ্রাম-৪ (সীতাকুণ্ড) সংসদীয় আসন থেকে ধানের শীষের প্রার্থী অধ্যাপক আসলাম চৌধুরীর নেতৃত্বে ইতোমধ্যে প্রায় ২০ হাজার নেতাকর্মী রাজধানী ঢাকায় পৌঁছেছেন। বুধবার রাতেও আরও অন্তত পাঁচ হাজার নেতাকর্মী ঢাকার উদ্দেশ্যে রওনা হবেন বলে জানা গেছে।\nচট্টগ্রাম উত্তর জেলা স্বেচ্ছাসেবক দলের সাবেক সভাপতি মো. মোরসালিন বিষয়টি নিশ্চিত করে আমার দেশকে বলেন, সীতাকুণ্ড উপজেলার ৯টি ইউনিয়ন ও একটি পৌরসভা, মোট ৯০টি ওয়ার্ড এবং নগরের পাহাড়তলী ও আকবরশাহ থানাধীন দুটি ওয়ার্ড মিলিয়ে সংসদীয় এলাকার প্রায় ২০ হাজার নেতাকর্মী ইতোমধ্যে ঢাকায় পৌঁছেছেন। মঙ্গলবার ও বুধবার ভোরে আরও অন্তত পাঁচ হাজার নেতাকর্মী রাজধানীর উদ্দেশ্যে রওনা হবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdeakd0uzxdu",
    "title": "সরকারের সমালোচনা, ইসলামে ধর্মান্তরিত বিবিসি, সিএনএন-এর সেই সাংবাদিক গ্রেপ্তার",
    "publication_date": "2025-12-24T19:45:28+06:00",
    "keywords": "সিরিয়া,আমার-দেশ,সাংবাদিক,আটক",
    "body": "সিরিয়ায় নতুন সরকারের সমালোচনা করায় মার্কিন সাংবাদিক বিলাল আব্দুল করিমকে গ্রেপ্তার করা হয়েছে। আব্দুল করিম, ২০১২ সাল থেকে সিরিয়ায় বসবাস করছেন, সোমবার উত্তর আলেপ্পো প্রদেশের আল-বাব থেকে তাকে আটক করা হয়েছে। তবে সিরিয়ার সরকার এখনো তার গ্রেপ্তারের বিষয়ে কোনো আনুষ্ঠানিকভাবে মন্তব্য দেয়নি।\nমার্কিন সাংবাদিক বিলাল আব্দুল করিম তার পূর্ব নাম ড্যারেল ল্যামন্ট ফেলপস সিরিয়ার গৃহযুদ্ধ কভার করার সময় ইসলাম ধর্ম গ্রহণ করেন। পরবর্তীতে তিনি আরবি শেখেন এবং সাংবাদিকতা শুরু করেন। তিনি সিএনএন, চ্যানেল ৪, বিবিসি, স্কাই নিউজ এবং ডাচ প্রোগ্রাম নিউজ আওয়ার এর জন্য প্রতিবেদন তৈরি করেছেন।\n২০২৪ সালের ডিসেম্বরে বাশার আল-আসাদের পতনের পর থেকে সিরিয়ার প্রেসিডেন্ট আহমেদ আল-শারার কঠোর সমালোচনা করে আসছিলেন আব্দুল করিম।\nতিনি অভিযোগ করে জানিয়েছেন, সাবেক বিদ্রোহী নেতা আহমেদ আল শারা আন্তর্জাতিক সম্প্রদায়কে খুশি করার জন্য তার ইসলামী নীতিগুলোকে খুব বেশি সংযত করে ফেলেছেন। এছাড়াও আব্দুল করিম আগস্টে বিদেশী বিরোধী যোদ্ধাদের সিরিয়ার নাগরিকত্ব দিতে সরকারের অস্বীকৃতির সমালোচনা করেছিলেন।\nসামাজিক যোগাযোগ মাধ্যমে এক্স-এ পোস্ট করা তার শেষ ভিডিওতে, আব্দুল করিম ইসলামিক স্টেট (আইএস) গোষ্ঠীর বিরুদ্ধে মার্কিন নেতৃত্বাধীন জোটে যোগদানের জন্য শারা'র সিদ্ধান্তের নিন্দা করেছেন।\nপূর্ব সিরিয়ায় সন্দেহভাজন আইএস বন্দুকধারীর দুই মার্কিন সেনা এবং একজন বেসামরিক দোভাষীকে হত্যার একদিন পর প্রকাশিত ভিডিওটি আব্দুল করিম বলেন, \"সম্ভবত এই ভিডিওটি আমাকে সমস্যায় ফেলবে\"। তিনি বলেন, ‘আমেরিকানদের এখানে থাকার কোনো বৈধ কারণ নেই, আমরা শত্রুর উপস্থিতিকে বৈধতা দিতে পারি না, এবং আমি বলেছি আমেরিকা সিরিয়ার জনগণের শত্রু।’\n২০২০ সালে, আব্দুল করিমকে উত্তর ইদলিব প্রদেশে হায়াত তাহরির আল-শাম (এইচটিএস) গ্রেপ্তার করে এবং বিদ্রোহী গোষ্ঠীর বিরুদ্ধে উস্কানি দেওয়ার অভিযোগে ছয় মাস আটকে রাখে।\nএই বছরের শুরুতে আনুষ্ঠানিকভাবে বিলুপ্ত হওয়া এইচটিএসের নেতৃত্বে ছিলেন শারা এবং গত বছর আসাদকে উৎখাত করার ক্ষেত্রে এটিই ছিল প্রধান শক্তি।\nযদিও আগে আব্দুল করিমের সঙ্গে এইচটিএসের সম্পর্ক ভালো ছিল, কিন্তু আটক কেন্দ্রগুলিতে নির্যাতনের প্রতিবেদনের সমালোচনা করার পর তার প্রতি গ্রুপের দৃষ্টিভঙ্গি তিক্ত হয়ে ওঠে।\nতিনি আমেরিকার বিরুদ্ধে তাকে ‘হত্যা তালিকায়’ রাখার এবং পাঁচবার হত্যার চেষ্টা করার অভিযোগও করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdvheksdplvz",
    "title": "দেশকে ভারতীয় আধিপত্যবাদ মুক্ত করতে তরুণদের ঐক্যবদ্ধ হতে হবে: জাকসু জিএস",
    "publication_date": "2025-12-24T19:44:06+06:00",
    "keywords": "জাকসু,মানারাত-ইন্টারন্যাশনাল-ইউনিভার্সিটি",
    "body": "বাংলাদেশকে ভারতীয় আধিপত্যবাদ, দুর্নীতি, লুটপাট ও স্বৈরতন্ত্র থেকে মুক্ত করতে তরুণ সমাজকে ঐক্যবদ্ধভাবে কাজ করার আহ্বান জানিয়েছেন জাহাঙ্গীরনগর বিশ্ববিদ্যালয় কেন্দ্রীয় শিক্ষার্থী সংসদ (জাকসু)-এর সাধারণ সম্পাদক মাজহারুল ইসলাম।\nমানারাত ইন্টারন্যাশনাল ইউনিভার্সিটির ইলেকট্রিক্যাল অ্যান্ড ইলেকট্রনিক ইঞ্জিনিয়ারিং (ইইই) বিভাগের ২৩ ও ২৪তম ব্যাচের বিদায় সংবর্ধনা অনুষ্ঠানে প্রধান অতিথির বক্তব্যে তিনি বিশ্ববিদ্যালয়ের শিক্ষার্থীসহ তরুণ সমাজের প্রতি এ আহ্বান জানান।\nবুধবার, ২৪ ডিসেম্বর আশুলিয়ায় বিশ্ববিদ্যালয়ের স্থায়ী ক্যাম্পাসের অডিটোরিয়ামে এ অনুষ্ঠান অনুষ্ঠিত হয়।\nমাজহারুল ইসলাম বলেন, ‘তরুণ সমাজ সচেতন না হলে আমাদের এই জনপদে ব্রিটিশ শাসন থেকে শুরু করে পাকিস্তান আমল ও স্বৈরাচারী আওয়ামী লীগ সরকারের মতো লুটপাটের ধারাবাহিকতা অব্যাহত থাকবে। তখন দেশকে ভারতীয় আধিপত্যবাদ থেকে মুক্ত করা সম্ভব হবে না।’\nতিনি আরও বলেন, ‘দুর্নীতি, লুটপাট, আধিপত্যবাদ ও স্বৈরতন্ত্রের বিরুদ্ধে তরুণদেরই ঐক্যবদ্ধভাবে প্রতিরোধ গড়ে তুলতে হবে। অন্যথায় কাঙ্ক্ষিত পরিবর্তন কখনোই আসবে না।’\nইইই বিভাগের বিভাগীয় প্রধান প্রফেসর এরশাদুল হক চৌধুরীর সভাপতিত্বে অনুষ্ঠানে বিশেষ অতিথি হিসেবে উপস্থিত ছিলেন স্কুল অব ইঞ্জিনিয়ারিং, সায়েন্স অ্যান্ড টেকনোলজির ডিন প্রফেসর ড. মো. মিজানুর রহমান এবং ভারপ্রাপ্ত রেজিস্ট্রার এ. এইচ. এম. আবু সাঈদ।\nপ্রধান অতিথির বক্তব্যে মাজহারুল ইসলাম বিদায়ী শিক্ষার্থীদের ভবিষ্যৎ জীবনের সাফল্য ও সমৃদ্ধি কামনা করে বলেন, ‘দেশের প্রতিটি মানুষই ন্যায়ভিত্তিক সমাজ, দুর্নীতিমুক্ত রাষ্ট্র ও সুষ্ঠু নির্বাচন চায়। কিন্তু সমস্যা তৈরি হয় তখনই, যখন ব্যক্তি নিজ জীবনে সততা বজায় রাখতে ব্যর্থ হয়। ফলে সমাজ ও রাষ্ট্রের কাঙ্ক্ষিত পরিবর্তন বাধাগ্রস্ত হয়।’\nতিনি জুলাই বিপ্লবে মানারাত ইন্টারন্যাশনাল ইউনিভার্সিটির দুই শহীদ— শাকিল হোসেন পারভেজ ও আহনাফ আবির আশরাফুল্লাহকে গভীর শ্রদ্ধার সঙ্গে স্মরণ করে বলেন, ‘জুলাই বিপ্লবে যারা জীবন উৎসর্গ করেছেন, আমরা কি সত্যিই তাদের চেতনা ধারণ করতে পারছি— এটি আত্মসমালোচনার বিষয়।’\nব্যক্তিস্বার্থ, অবৈধ সম্পদ অর্জন ও কালো টাকার লোভ জুলাই বিপ্লবের অর্জনকে বাধাগ্রস্ত করছে বলেও মন্তব্য করেন তিনি।\nবিদায়ী শিক্ষার্থীদের উদ্দেশ্যে তিনি বলেন, ‘আপনারা ইঞ্জিনিয়ার হিসেবে বের হচ্ছেন। এখন প্রশ্ন হলো— দেশের প্রতি আপনাদের দায়বদ্ধতা কী? যদি পেশাগত জীবনে সততা ও স্বচ্ছতা বজায় রাখতে পারেন, তাহলে দেশ গঠনে আপনাদের ভূমিকা অনস্বীকার্য হবে।’\nঅন্যথায় ভবিষ্যতেও দেশ লুটপাট, দুর্নীতি ও আধিপত্যবাদের চক্রে আবদ্ধ থাকবে বলেও সতর্ক করেন তিনি।\nঅনুষ্ঠানে সৌদি আরবের জেদ্দায় কিং আব্দুল আজিজ ইউনিভার্সিটিতে পিএইচডি গবেষণায় অধ্যয়নরত মানারাত ইন্টারন্যাশনাল ইউনিভার্সিটির ইইই বিভাগের সহকারী অধ্যাপক রফিকুল ইসলাম ভিডিও বার্তায় ২৩ ও ২৪তম ব্যাচের বিদায়ী শিক্ষার্থীদের স্মরণে ‘তারাদের গল্প’ শীর্ষক একটি কবিতা আবৃত্তি করেন।\nএতে ছাত্র বিষয়ক বিভাগের ভারপ্রাপ্ত পরিচালক আবদুল মতিন, ইইই বিভাগের সহকারী অধ্যাপক মীর আমিনুজ্জামান, দিন ইসলামসহ অন্যান্য শিক্ষক ও কর্মকর্তাবৃন্দ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdbqpqrb7pn4",
    "title": "ওয়ালটন–ইন্টেল টেক গালা নাইটে অত্যাধুনিক প্রযুক্তিপণ্যের প্রদর্শন",
    "publication_date": "2025-12-24T19:29:51+06:00",
    "keywords": "আমার-দেশ,ওয়ালটন",
    "body": "দেশের প্রযুক্তি খাতের বিজনেস ইকোসিস্টেমকে আরও শক্তিশালী করার লক্ষ্যে আবারও অনুষ্ঠিত হলো ওয়ালটন–ইন্টেল টেক গালা নাইট। যুক্তরাষ্ট্রভিত্তিক বৈশ্বিক প্রযুক্তি প্রতিষ্ঠান ইন্টেল এবং বাংলাদেশের শীর্ষস্থানীয় প্রযুক্তি ব্র্যান্ড ওয়ালটন কম্পিউটার যৌথভাবে বিজনেস পার্টনারদের নিয়ে এই বর্ণাঢ্য টেক গালা নাইটের আয়োজন করে।\nটেক গালা নাইটে ওয়ালটন ও ইন্টেল তাদের বর্তমানে বাজারে থাকা অত্যাধুনিক প্রযুক্তিপণ্যের পাশাপাশি বিভিন্ন আপকামিং প্রযুক্তি সমাধান বিজনেস পার্টনারদের সামনে উপস্থাপন করে। এ সময় পারফরম্যান্স, এন্টারপ্রাইজ ইউজ, স্মার্ট সল্যুশন এবং কাস্টমার এক্সপেরিয়েন্সকে গুরুত্ব দিয়ে প্রযুক্তি খাতের ভবিষ্যৎ দিকনির্দেশনা তুলে ধরা হয়, যা উপস্থিত পার্টনারদের মধ্যে ব্যাপক আগ্রহ সৃষ্টি করে।\nমঙ্গলবার, ২৩ ডিসেম্বর রাজধানীর লা মেরিডিয়ান হোটেলে এই টেক গালা নাইট অনুষ্ঠিত হয়। ওয়ালটন ডিজি-টেক ইন্ডাস্ট্রিজ লিমিটেডের ম্যানেজিং ডিরেক্টর এস এম মঞ্জুরুল আলম অভি-এর সভাপতিত্বে আয়োজিত অনুষ্ঠানে সরকারি ও বেসরকারি বিভিন্ন প্রতিষ্ঠানের ঊর্ধ্বতন কর্মকর্তারা অংশগ্রহণ করেন।\nঅনুষ্ঠানে ইন্টেলের বাংলাদেশ, শ্রীলঙ্কা ও পাকিস্তানের কান্ট্রি ম্যানেজার জিয়া মনজুর এবং ফিল্ড অ্যাপ্লিকেশন ইঞ্জিনিয়ার বুন হাউ পোহ ইন্টেলের আপকামিং প্রযুক্তি, প্রসেসর ইনোভেশন ও এন্টারপ্রাইজ এবং গ্রাহকদের জন্য নতুন সম্ভাবনার বিষয়ে পার্টনারদের ব্রিফ করেন।\nঅনুষ্ঠানে দেশের প্রযুক্তি খাতে ওয়ালটনের ক্রমবর্ধমান সক্ষমতা, নিজস্ব উৎপাদনভিত্তিক উদ্ভাবন এবং বাজারের চাহিদা অনুযায়ী উন্নত প্রযুক্তিপণ্য নিয়ে একটি প্রাণবন্ত ও তথ্যবহুল প্রেজেন্টেশন উপস্থাপন এবং ২০২৬ সালে ওয়ালটন কম্পিউটার পণ্যের রোডম্যাপ তুলে ধরা হয়।\nটেক গালা নাইটের অন্যতম আকর্ষণ ছিল ওয়ালটন কম্পিউটার উৎপাদিত বিভিন্ন প্রযুক্তিপণ্য নিয়ে সাজানো ডিসপ্লে সেন্টার ও এক্সপেরিয়েন্স জোন। সেখানে অংশগ্রহণকারীরা ওয়ালটনের অত্যাধুনিক প্রযুক্তিপণ্যের সরাসরি ব্যবহারিক অভিজ্ঞতা নেওয়ার সুযোগ পান।\nডিসপ্লেতে প্রদর্শিত পণ্যের মধ্যে ছিল সর্বাধুনিক কনফিগারেশনের ডেস্কটপ ও ল্যাপটপ, যার মধ্যে ইন্টেলের ১৪তম প্রজন্মের হাই-পারফরম্যান্স ডেস্কটপ ও ল্যাপটপ বিশেষভাবে সবার নজর কাড়ে। পাশাপাশি উন্নত ফিচারসমৃদ্ধ অল-ইন-ওয়ান পিসি, ওয়ালটনের ট্যাবলেট ও মনিটর, মাউস ও কিবোর্ড, সিসি ক্যামেরা ও এক্সভিআর সল্যুশন, ই-বাইকসহ বিভিন্ন স্মার্ট ডিভাইস প্রদর্শন করা হয়। বিশেষকরে ওয়ালটনের নতুন ৯ মডেলের ই-বাইক সকলের নজর কাড়ে।\nডিসপ্লে সেন্টারে আগত সরকারি ও বেসরকারি প্রতিষ্ঠানের ঊর্ধ্বতন কর্মকর্তারা এসব পণ্যের পারফরম্যান্স, ডিজাইন এবং ব্যবহারবান্ধব ফিচার ঘনিষ্ঠভাবে পর্যবেক্ষণ করেন। একই সঙ্গে বাস্তব প্রয়োগে এসব প্রযুক্তিপণ্যের সম্ভাবনা নিয়ে তারা ইতিবাচক মতামত প্রকাশ করেন।\nঅনুষ্ঠানে উপস্থিত অতিথিদের মধ্য থেকে বক্তব্য রাখেন সামরিক বিজ্ঞান ও প্রযুক্তি ইনস্টিটিউটের (এমআইএসটি) কমান্ড্যান্ট মেজর জেনারেল মো. নাসিম পারভেজ, বিএসপি, এনডিসি, এএফডব্লিউসি, আইসিবি ইসলামি ব্যাংকের ব্যবস্থাপনা পরিচালক মজিবুর রহমান প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdbqpqrb7pn4",
    "title": "ওয়ালটন–ইন্টেল টেক গালা নাইটে অত্যাধুনিক প্রযুক্তিপণ্যের প্রদর্শন",
    "publication_date": "2025-12-24T19:29:51+06:00",
    "keywords": "আমার-দেশ,ওয়ালটন",
    "body": "দেশের প্রযুক্তি খাতের বিজনেস ইকোসিস্টেমকে আরও শক্তিশালী করার লক্ষ্যে আবারও অনুষ্ঠিত হলো ওয়ালটন–ইন্টেল টেক গালা নাইট। যুক্তরাষ্ট্রভিত্তিক বৈশ্বিক প্রযুক্তি প্রতিষ্ঠান ইন্টেল এবং বাংলাদেশের শীর্ষস্থানীয় প্রযুক্তি ব্র্যান্ড ওয়ালটন কম্পিউটার যৌথভাবে বিজনেস পার্টনারদের নিয়ে এই বর্ণাঢ্য টেক গালা নাইটের আয়োজন করে।\nটেক গালা নাইটে ওয়ালটন ও ইন্টেল তাদের বর্তমানে বাজারে থাকা অত্যাধুনিক প্রযুক্তিপণ্যের পাশাপাশি বিভিন্ন আপকামিং প্রযুক্তি সমাধান বিজনেস পার্টনারদের সামনে উপস্থাপন করে। এ সময় পারফরম্যান্স, এন্টারপ্রাইজ ইউজ, স্মার্ট সল্যুশন এবং কাস্টমার এক্সপেরিয়েন্সকে গুরুত্ব দিয়ে প্রযুক্তি খাতের ভবিষ্যৎ দিকনির্দেশনা তুলে ধরা হয়, যা উপস্থিত পার্টনারদের মধ্যে ব্যাপক আগ্রহ সৃষ্টি করে।\nমঙ্গলবার, ২৩ ডিসেম্বর রাজধানীর লা মেরিডিয়ান হোটেলে এই টেক গালা নাইট অনুষ্ঠিত হয়। ওয়ালটন ডিজি-টেক ইন্ডাস্ট্রিজ লিমিটেডের ম্যানেজিং ডিরেক্টর এস এম মঞ্জুরুল আলম অভি-এর সভাপতিত্বে আয়োজিত অনুষ্ঠানে সরকারি ও বেসরকারি বিভিন্ন প্রতিষ্ঠানের ঊর্ধ্বতন কর্মকর্তারা অংশগ্রহণ করেন।\nঅনুষ্ঠানে ইন্টেলের বাংলাদেশ, শ্রীলঙ্কা ও পাকিস্তানের কান্ট্রি ম্যানেজার জিয়া মনজুর এবং ফিল্ড অ্যাপ্লিকেশন ইঞ্জিনিয়ার বুন হাউ পোহ ইন্টেলের আপকামিং প্রযুক্তি, প্রসেসর ইনোভেশন ও এন্টারপ্রাইজ এবং গ্রাহকদের জন্য নতুন সম্ভাবনার বিষয়ে পার্টনারদের ব্রিফ করেন।\nঅনুষ্ঠানে দেশের প্রযুক্তি খাতে ওয়ালটনের ক্রমবর্ধমান সক্ষমতা, নিজস্ব উৎপাদনভিত্তিক উদ্ভাবন এবং বাজারের চাহিদা অনুযায়ী উন্নত প্রযুক্তিপণ্য নিয়ে একটি প্রাণবন্ত ও তথ্যবহুল প্রেজেন্টেশন উপস্থাপন এবং ২০২৬ সালে ওয়ালটন কম্পিউটার পণ্যের রোডম্যাপ তুলে ধরা হয়।\nটেক গালা নাইটের অন্যতম আকর্ষণ ছিল ওয়ালটন কম্পিউটার উৎপাদিত বিভিন্ন প্রযুক্তিপণ্য নিয়ে সাজানো ডিসপ্লে সেন্টার ও এক্সপেরিয়েন্স জোন। সেখানে অংশগ্রহণকারীরা ওয়ালটনের অত্যাধুনিক প্রযুক্তিপণ্যের সরাসরি ব্যবহারিক অভিজ্ঞতা নেওয়ার সুযোগ পান।\nডিসপ্লেতে প্রদর্শিত পণ্যের মধ্যে ছিল সর্বাধুনিক কনফিগারেশনের ডেস্কটপ ও ল্যাপটপ, যার মধ্যে ইন্টেলের ১৪তম প্রজন্মের হাই-পারফরম্যান্স ডেস্কটপ ও ল্যাপটপ বিশেষভাবে সবার নজর কাড়ে। পাশাপাশি উন্নত ফিচারসমৃদ্ধ অল-ইন-ওয়ান পিসি, ওয়ালটনের ট্যাবলেট ও মনিটর, মাউস ও কিবোর্ড, সিসি ক্যামেরা ও এক্সভিআর সল্যুশন, ই-বাইকসহ বিভিন্ন স্মার্ট ডিভাইস প্রদর্শন করা হয়। বিশেষকরে ওয়ালটনের নতুন ৯ মডেলের ই-বাইক সকলের নজর কাড়ে।\nডিসপ্লে সেন্টারে আগত সরকারি ও বেসরকারি প্রতিষ্ঠানের ঊর্ধ্বতন কর্মকর্তারা এসব পণ্যের পারফরম্যান্স, ডিজাইন এবং ব্যবহারবান্ধব ফিচার ঘনিষ্ঠভাবে পর্যবেক্ষণ করেন। একই সঙ্গে বাস্তব প্রয়োগে এসব প্রযুক্তিপণ্যের সম্ভাবনা নিয়ে তারা ইতিবাচক মতামত প্রকাশ করেন।\nঅনুষ্ঠানে উপস্থিত অতিথিদের মধ্য থেকে বক্তব্য রাখেন সামরিক বিজ্ঞান ও প্রযুক্তি ইনস্টিটিউটের (এমআইএসটি) কমান্ড্যান্ট মেজর জেনারেল মো. নাসিম পারভেজ, বিএসপি, এনডিসি, এএফডব্লিউসি, আইসিবি ইসলামি ব্যাংকের ব্যবস্থাপনা পরিচালক মজিবুর রহমান প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amdc4xxlpnoir",
    "title": "বখাটের মারধরে কিশোর নিহতের ঘটনায় মামলা, গ্রেপ্তার ১",
    "publication_date": "2025-12-24T19:27:59+06:00",
    "keywords": "নিহত,আমার-দেশ,পটুয়াখালী,কিশোর-গ্যাং",
    "body": "পটুয়াখালীর মির্জাগঞ্জে খালাবাড়ি বেড়াতে এসে বখাটেদের মারধরে এক কিশোর নিহত হয়েছে। এ ঘটনায় নিহতের পিতা আব্দুল বাসেত তালুকদার বাদী হয়ে মির্জাগঞ্জ থানা একটি হত্যা মামলা দায়ের করেছেন।\nবুধবার সকালে র‌্যাব-৮ এর সহযোগিতায় পুলিশ হত্যা মামলার প্রধান আসামি রাইয়ানকে(২২) বরিশাল থেকে গ্রেপ্তার করেছে।\nনিহত যুবকের নাম মো. সিয়াম (১৮)। তিনি পটুয়াখালী সদর থানার ইটবাড়িয়া ইউনিয়নের ঘোপখালি গ্রামের আব্দুল বাসেত তালুকদারের ছেলে।\nগত মঙ্গলবার বিকালে সুবিদখালী সরকারি কলেজ সংলগ্ন এলাকায় বালুর মাঠে এ ঘটনাটি ঘটে।\nপুলিশ ও নিহতের পারিবারিক সূত্রে জানা গেছে, মঙ্গলবার সিয়াম মির্জাগঞ্জে খালার বাড়িতে বেড়াতে আসে। বিকালে খালাতো ভাই আব্দুল্লাহ আল মাহমুদের সঙ্গে সুবিদখালী সরকারি কলেজ এলাকায় ঘুরতে যায়।\nএ সময় কলেজ সংলগ্ন এলাকার বাসিন্দা বখাটে রাইয়ানের সাথে তাদের কথার কাটাকাটি ও তর্ক বিতর্ক হয়। একপর্যায়ে রাইয়ান ও তার সহযোগী তিন থেকে চারজন তাদেরকে স্থানীয় বালুর মাঠে নিয়ে মারধর করে উপজেলা হাসপাতালে নিয়ে যায়।\nহাসপাতালে কর্তব্যরত চিকিৎসক সিয়ামকে মৃত্যু ঘোষণা করেন এবং গুরুতর আহত আব্দুল্লাহ আল মাহমুদকে উন্নত চিকিৎসার জন্য বরিশাল শেরেবাংলা মেডিকেল কলেজ হাসপাতালে প্রেরণ করেন।\nমির্জাগঞ্জ থানার ভারপ্রাপ্ত কর্মকর্তা (ওসি) মো. আব্দুস সালাম বলেন, এ বিষয়ে নিহতের পিতা তিন থেকে চার জনকে আসামি করে থানায় একটি হত্যা মামলা দায়ের করেছেন। প্রধান আসামি রাইয়ানকে বরিশাল থেকে গ্রেপ্তার করা হয়েছে। লাশ ময়নাতদন্তের জন্য পটুয়াখালী মর্গে প্রেরণ করা হয়েছে। এ ঘটনার জোর তদন্ত চলছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdli2wmx2klt",
    "title": "গণমাধ্যমে হামলাকারীদের গ্রেপ্তার করতে ৭২ ঘণ্টার আল্টিমেটাম ডিআরইউর",
    "publication_date": "2025-12-24T19:23:51+06:00",
    "keywords": "গ্রেপ্তার,আমার-দেশ,ডিআরইউ",
    "body": "আগামী ৭২ ঘণ্টার মধ্যে প্রথম আলো ও ডেইলি স্টারে হামলা করা প্রত্যেক হামলাকারীদের গ্রেপ্তার করতে হবে। ৭২ ঘণ্টার মধ্যে গ্রেপ্তার না করলে ডিআরইউয়ের পক্ষ থেকে নতুন কর্মসূচি দিতে বাধ্য হব বলেও হুঁশিয়ারি দেন নেতৃবৃন্দ। পাশাপাশি ডিআরইউয়ের সাধারণ সম্পাদক ও প্রশাসনিক কর্মকর্তার বিরুদ্ধে মিথ্যা মামলাও প্রত্যাহার করতে হবে।\nবুধবার (২৪ ডিসেম্বর)  ঢাকা রিপোর্টার্স ইউনিটির সামনে দৈনিক প্রথম আলো ও দ্যা ডেইলি স্টার পত্রিকা অফিসে হামলা, দ্যা নিউএজ সম্পাদক সাংবাদিক নূরুল কবীরকে হেনস্তা; ডিআরইউয়ের সাধারণ সম্পাদক মাইনুল হাসান সোহেল ও প্রশাসনিক কর্মকর্তা সোলায়মান হোসাইনের বিরুদ্ধে দায়েরকৃত মিথ্যা মামলার প্রতিবাদে ঢাকা রিপোর্টার্স ইউনিটির এক মানববন্ধনে ডিআরইউয়ের নেতৃবৃন্দরা এসব কথা বলেন।\nঢাকা রিপোর্টার্স ইউনিটির সভাপতি আবু সালেহ আকন বলেন,  ফ্যাসিস্ট হাসিনার সরকার সাংবাদিকদের কোমর ভেঙে দিয়েছে। ফ্যাসিস্ট আমলে আমরা যে কয়জন সাংবাদিক রাজপথে দাঁড়িয়েছিলাম, আজও আমরা সেই কয়জন সাংবাদিকরা উপস্থিত হয়েছি। গত ১৭ বছর আমরা গণতন্ত্র প্রতিষ্ঠার লড়াইয়ে  আমরা রাজপথে আন্দোলন করেছি। আমরা বাকস্বাধীনতা, মুক্ত গণমাধ্যম ও লেখার স্বাধীনতা চাই। অতীতে আবুল আসাদের উপর হামলার বিচার, নয়া দিগন্ত ও আমার দেশ পত্রিকায় আগুন লাগানোর বিচার আমরা নিশ্চিত করতে পারতাম, তাহলে দুর্বৃত্তরা এই সাহস পেত না। চ্যানেল ওয়ান, দিগন্ত টিভি ও ইসলামিক টেলিভিশন বন্ধের বিরুদ্ধে আমরা প্রতিবাদ করতে পারতাম, তাহলে দুর্বৃত্তরা আজকে প্রথম আলো ও ডেইলি স্টারে হামলা করার সাহস পেত না।\nঢাকা সাংবাদিক ইউনিয়নের সাধারণ সম্পাদক খুরশিদ আলম বলেন, যদি আমার দেশ সম্পাদক ড.  মাহমুদুর রহমান ও সংগ্রামের সম্পাদক আবুল আসাদের উপর হামলার বিচার হতো, নয়া দিগন্ত পুড়িয়ে দেওয়ার বিচার আমরা আদায় করতে পারতাম, তাহলে আজকে প্রথম আলো ও ডেইলি স্টারের উপর হামলার সাহস কেউ করতে পারত না। মাহমুদুর রহমান ও আবুল আসাদের উপর হামলার বিরুদ্ধে একটা বিবৃতি দেওয়ার জন্য অনেকের কাছে গিয়েছিলাম, কিন্তু সেদিন তারা সুশীলতা দেখিয়েছিল। সেদিন সুশীলতা না দেখিয়ে প্রতিবাদ করলে আজকের এই সাহস কেউ পেত না। আগামীতে সকল ভেদাভেদ ভুলে সাংবাদিকদের এক হতে হবে।\nডিআরইউয়ের সাংগঠনিক সম্পাদক এম এম জসিম বলেন, প্রবীণ সাংবাদিক সংগ্রামের সম্পাদক আবুল আসাদ, আমার দেশের সম্পাদক ড. মাহমুদুর রহমান ও নিউ এজের সম্পাদক নূরুল কবীরকে মব সৃষ্টি করে হামলা নির্যাতন করা হয়েছে। প্রথম আলো ও ডেইলি স্টারের উপর শুধু হামলা নয় বরং গণমাধ্যমকে বন্ধ করে দেওয়ার পাঁয়তারা করা হয়েছিল। সাগর রুনিকে হত্যা করা হয়েছে।  আজও বিচার হয়নি। এটা কোনো সভ্য সমাজে গ্রহণযোগ্য হতে পারে না। মিডিয়ার টুটি চেপে ধরছে, গণমাধ্যমকে ধ্বংস করার চেষ্টা করা হচ্ছে। মিডিয়ার স্বাধীনতা রক্ষা করতে হবে। ১৫ শত মানুষ প্রাণ দিয়েছে, মব সৃষ্টি, গুম, খুন ও হত্যার বিরুদ্ধে। শহীদদের রক্তের সাথে বেইমানি করবেন না। ডিআরইউয়ের সাধারণ সম্পাদকের বিরুদ্ধে মামলা দিয়ে সাংবাদিকদের কণ্ঠ রুদ্ধ করা যাবে না।\nডিআরইউয়ের কার্যনির্বাহী সদস্য মাহফুজ সাদী বলেন, গণমাধ্যম একটি বুদ্ধিবৃত্তিক জায়গা। আপনার ভিন্নমত থাকলে বুদ্ধিবৃত্তিকভাবে মোকাবিলা করুন। সংগ্রাম, নয়া দিগন্ত, আমার দেশ, ডেইলি স্টার ও প্রথম আলো পত্রিকা অফিসে হামলার আমি তীব্র নিন্দা জানাচ্ছি। পাশাপাশি ডিআরইউ এর সাধারণ সম্পাদক মাইনুল হাসান সোহেল ও প্রশাসনিক কর্মকর্তা সোলায়মান হোসাইনের বিরুদ্ধে ষড়যন্ত্রমূলক মামলা দ্রুত সময়ের মধ্যে প্রত্যাহার করার আহ্বান করছি।\nঢাকা রিপোর্টার্স ইউনিটির সাধারণ সম্পাদক মাইনুল হাসান সোহেলের সঞ্চালনায় আরও বক্তব্য দেন, ঢাকা রিপোর্টার্স ইউনিটির দপ্তর সম্পাদক রাশিন মোল্লা, ডিআরইউয়ের নারী বিষয়ক সম্পাদক পান্না, ডিআরইউয়ের সাবেক সিনিয়র সহ-সভাপতি গাজী আনোয়ার,  ডিএম ওমর, নাদিয়া শারমিন, কুদরত-ই খুদা, ঢাকা রিপোর্টার্স ইউনিটির সাবেক নারী বিষয়ক সম্পাদক রোজিনা রোজী, ঢাকা রিপোর্টার্স ইউনিটির সিনিয়র সদস্য মতি মল্লিক, আহমেদ আতিক প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd9wpppikc1p",
    "title": "পশ্চিমবঙ্গ ও ত্রিপুরায় আজও বাংলাদেশ বিরোধী বিক্ষোভ",
    "publication_date": "2025-12-24T19:20:08+06:00",
    "keywords": "ভারত,বিক্ষোভ,আমার-দেশ",
    "body": "গত কয়েকদিনের মতো বুধবারও ভারতের কয়েকটি জায়গায় বাংলাদেশ সরকারের বিরুদ্ধে বিক্ষোভ দেখিয়েছে বিজেপিসহ আরো কয়েকটি সংগঠন।\nএদিন একটি বিক্ষোভ হয়েছে ভারত বাংলাদেশের সীমান্ত চেকপোস্ট পেট্রাপোলে। পশ্চিমবঙ্গের বিরোধী দলনেতা শুভেন্দু অধিকারী আগেই ঘোষণা করেছিলেন যে বুধবার তারা সীমান্তে প্রতীকী প্রতিবাদ দেখাবেন। সেই অনুযায়ী পেট্রাপোলে হাজির হয়েছিলেন বিজেপি সমর্থকরা।\nবাংলাদেশের ময়মনসিংহে এক হিন্দু যুবককে আগুনে জ্বালিয়ে হত্যার বিরুদ্ধে তারা স্লোগান যেমন দিয়েছেন, তেমনই বাংলাদেশের অন্তর্বর্তীকালীন সরকারের প্রধান উপদেষ্টা মুহাম্মদ ইউনুসের কুশপুত্তলিকাও পোড়ানো হয়।\nবিজেপির স্থানীয় নেতাকর্মীরাই পেট্রাপোলের ওই বিক্ষোভে হাজির হয়েছিলেন। তবে ভারতের সীমান্তরক্ষী বাহিনী বিএসএফ অবশ্য সীমান্তের কিছুটা দূরেই আটকিয়ে দেয় বিক্ষোভকারীদের।\nআবার কলকাতা লাগোয়া হাওড়াতেও বিক্ষোভ করেছেন বিজেপির কর্মীরা। কলকাতার প্রতীক যে বিখ্যাত হাওড়া ব্রিজ তার আগেই পুলিশ ব্যারিকেড করে রেখেছিল বিজেপি কর্মীদের আটকাতে। সেই ব্যারিকেড ভাঙার চেষ্টা করা হয়।\nপরে বিজেপিকর্মীরা হাওড়া ব্রিজ অবরোধ করেন। তারাও বাংলাদেশে, তাদের কথায় হিন্দুদের ওপরে অত্যাচারের অভিযোগতুলে এর বিরুদ্ধে স্লোগান দেন।\nঅন্যদিকে ত্রিপুরা থেকে খবর পাওয়া গেছে যে বাংলাদেশের সাম্প্রতিক ঘটনাবলী নিয়ে আগরতলায় বিক্ষোভ করছে বিশ্ব হিন্দু পরিষদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdznn9r3lagk",
    "title": "ভারতে মুসলিম ফেরিওয়ালাকে পিটিয়ে হত্যা",
    "publication_date": "2025-12-24T19:10:44+06:00",
    "keywords": "ভারত,আমার-দেশ,হত্যা,গণপিটুনি",
    "body": "ভারতের বিহারের এক মুসলিম ফেরিওয়ালাকে নির্মমভাবে পিটিয়ে মেরে ফেলার ঘটনা ঘটেছে। গত ৫ ডিসেম্বর উগ্রবাদী হিন্দু জনতার ব্যাপক মারধরের শিকার হয় মুহাম্মদ আতহার। পিটুনির পর তাকে হাসপাতালে চিকিৎসাধীন করা হলে ১২ই ডিসেম্বর তার মৃত্যু হয়।\nসেই রাতের ভয়াবহ ঘটনা সম্পর্কে মুহাম্মদ আতাহার হুসেইনের স্ত্রী শবনম পারভিন বলেন, ‘আমাকে আমার স্বামীর নাম জিজ্ঞাসা করেছিল। যখনই আমি জানালাম তার নাম মুহাম্মদ আতাহার হুসেইন, সঙ্গে সঙ্গেই আট-দশজন মারতে শুরু করল। আমার স্বামীকে মেরে ফেলল। আমি বিধবা হয়ে গেলাম, সন্তানরা অনাথ হয়ে গেল! এখন ওরা কাকে বাবা বলে ডাকবে? এইটুকু বলেই কেঁদে ফেললেন তিনি।\nবিবিসি’র সংবাদে এসেছে, পুলিশের কাছে যে এফআইআর দায়ের হয়েছে, তাতে ৪০ বছর বয়সি মুহাম্মদ আতাহার হুসেইনকে ৫ ডিসেম্বর রাতে বিহারের নাওয়াদা জেলায় রোহ অঞ্চলের ভট্টা গ্রামে নৃশংসভাবে মারা হয়েছিল।\nআহত হুসেইনকে বিহার শরীফ সদর হাসপাতালে নিয়ে এসে চিকিৎসা চলাকালীনই ১২ ডিসেম্বর তার মৃত্যু হয়।\nএই ঘটনায় দুটো এফআইআর হয়েছে। একটি করেছে তার পরিবার, অন্যটি দায়ের করেছে যাদের বিরুদ্ধে তাকে গণপিটুনির অভিযোগ আছে – তাদের তরফ থেকে। গণপিটুনির অভিযোগ যাদের বিরুদ্ধে করা হয়েছে, তারা হিন্দু ধর্মাবলম্বী।\nহুসেইনের পরিবারের তরফে দায়ের করা অভিযোগপত্রে বলা হয়েছে যে চুরির ভুয়া অভিযোগে বেশ কয়েকজন তাকে নৃশংসভাবে মারধর করে। যাদের বিরুদ্ধে তাকে গণপিটুনি দেয়ার অভিযোগ, তারা পাল্টা অভিযোগ করছে যে আতাহার হুসেইন চুরির উদ্দেশে রাত্রে তাদের ঘরে ঢুকেছিলেন এবং চুরি করতে তাকে হাতেনাতে ধরা হয়েছিল।\nআতাহার হুসেইনকে গণপিটুনি দেয়া এবং তার মৃত্যুর ঘটনায় পুলিশ ১১ জনকে গ্রেফতার করেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdy23igfeo08",
    "title": "এনটিএমসি বিলুপ্ত করে টেলিযোগাযোগ অধ্যাদেশ পাশ",
    "publication_date": "2025-12-24T19:08:27+06:00",
    "keywords": "আমার-দেশ,প্রেস-উইং,টেলিযোগাযোগ",
    "body": "প্রধান উপদেষ্টার প্রেস উইং জানিয়েছে, টেলিযোগাযোগ অধ্যাদেশের সংশোধন প্রস্তাব পাশ করেছে উপদেষ্টা পরিষদ, যাতে রাষ্ট্রের নজরদারি কাঠামোতে ‘গঠনমূলক’ পরিবর্তন আনা হয়েছে।\nএতে ন্যাশনাল টেলিকমিউনিকেশন্স মনিটরিং সেন্টার বা এনটিএসি বিলুপ্ত ঘোষণা করা হয়েছে। তবে বিচারিক ও জরুরি আইনানুগ ইন্টারসেপশনের বা নজরদারির প্রয়োজনে স্বরাষ্ট্র মন্ত্রণালয়ের অধীনে ‘সেন্টার ফর ইনফরমেশন সাপোর্ট’ প্রতিষ্ঠা করা হয়েছে।\nউপদেষ্টা পরিষদের বৈঠকে এসব সংশাধনীর প্রস্তাব পাশ হয়েছে বলে এক সংবাদ বিজ্ঞপ্তিতে জানিয়েছে প্রেস উইং।\nবিজ্ঞপ্তিতে জানানো হয়, নতুন সংশোধনীতে স্পিচ অফেন্স সম্পর্কিত নিবর্তনমূলক ধারা পরিবর্তন করে সাইবার সুরক্ষা অধ্যাদেশ ২০২৫ এর ধারাবাহিকতায় কেবল সহিংসতার আহ্বানকেই অপরাধের আওতাভুক্ত রাখা হয়েছে।\nযদিও সংশোধনী অনুযায়ী, জাতীয় নিরাপত্তা, আইনশৃঙ্খলা, জরুরি প্রাণরক্ষার প্রয়োজনে, বিচারিক বা তদন্তের প্রয়োজন এবং আন্তঃসীমান্ত সংক্রান্ত কাজে সুনির্দিষ্ট কার্যপদ্ধতি অনুসরণ করে আইনানুগ ইন্টারসেপশন করতে পারবে।\nসংশোধনীতে বলা হয়েছে, সিম ও ডিভাইস রেজিস্ট্রেশনের তথ্য ব্যবহার করে কোনো নাগরিককে নজরদারি বা অযথা হয়রানি করাকে আইনত দণ্ডনীয় অপরাধ করা হয়েছে।\nপ্রেস উইংয়ের সংবাদ বিজ্ঞপ্তিতে আরো বলা হয়েছে, ইন্টারনেট বা টেলিযোগাযোগ সেবা কখনোই বন্ধ করা যাবে না এমন বিধান রাখা হয়েছে।\nপ্রসঙ্গত, ২০০৮ সালে সরকারের পৃষ্ঠপোষকতায় এবং মোবাইল অপারেটরদের অর্থায়নে সামরিক গোয়েন্দা সংস্থা ডিজিএফআই'র ভবনে গঠিত হয় ন্যাশনাল মনিটরিং সেন্টার – এনএমসি। পরে ২০১৩ সালে তা নাম বদলে এনটিএমসি হয়।\nজুলাই অভ্যুত্থানের সঙ্গে সম্পর্কিত মানবাধিকার লঙ্ঘন ও নির্যাতন সংক্রান্ত জাতিসংঘের ফ্যাক্ট-ফাইন্ডিং প্রতিবেদনেও সংস্থাটিকে বিলুপ্ত করার এবং জনগণের ওপর বেআইনি নজরদারি বন্ধের সুপারিশ করা হয়েছিল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amd9tjzsbmtnz",
    "title": "পার্থ-আইশার ‘দ্বিপ্রহর’",
    "publication_date": "2025-12-24T19:01:16+06:00",
    "keywords": "মাছরাঙা-টেলিভিশন,বড়দিন",
    "body": "২৫ ডিসেম্বর যিশু খ্রিষ্টের জন্মদিন উপলক্ষে পালিত হয় ক্রিসমাস বা বড়দিন। সেই উপলক্ষে আগামীকাল রাত ১০:৩০ মিনিটে মাছরাঙা টেলিভিশনে প্রচারিত হবে নাটক ‘দ্বিপ্রহর’। পিকাসো খুদা’র রচনায় এটি পরিচালনা করেছেন মারুফের রহমান। কেন্দ্রীয় চরিত্রে অভিনয় করেছেন পার্থ শেখ ও আইশা খান।\nগল্পে দেখা যাবে, রাহাত শহরে থাকে। পড়াশোনা শেষ করে চাকরির জন্য অপেক্ষা করছে। গ্রামে তার মা থাকে। রাহাত যখন ছোট তখনই তার বাবা মারা যান। চাকরি হয়ে গেলে সে গ্রামে যায় মাকে সারপ্রাইজ দিতে। অন্যদিকে একই গ্রামের প্রভাবশালী পরিবারের সন্তান মিতু। রাহাতের সঙ্গে মিতুর দীর্ঘদিনের প্রেম। রাহাতের চাকরির খবরে স্বস্তি পায় মিতুও। মা রাহাতকে বিয়ে করার জন্য পাত্রী দেখার কথা বললে, রাহাত মাকে মিতুকে পছন্দ করার কথা জানায়। রাহাতের পছন্দে মায়ের আপত্তি থাকেনা কিন্তু মনে মনে তিনি চিন্তিত হন। কারণ মিতুদের পরিবার রাহাতের পরিবারের তুলনায় বেশ অবস্থাসম্পন্ন।\nমিতুর বাবা এই বিয়েতে রাজি হবে কিনা এ নিয়ে চিন্তিত রাহাত। বিয়ের প্রস্তাব নিয়ে রাহাতের মা মিতুদের বাড়ি যান। মিতুর বাবা বিয়েতে আপত্তি করেননা কিন্তু তিনি পারিবারিক রীতির কথা বলে তিনি মেয়েকে দশ ভরি স্বর্ণ দেয়ার দাবি করেন। ছেলের কথা ভেবে রাহাতের মা তাতেও আপত্তি করেননা। বিয়ের দিনক্ষণ ঠিক করে আসেন। মায়ের কাছ থেকে স্বর্ণের কথা শুনে মন খারাপ করে রাহাত। বাবার রেখে যাওয়া জমানো টাকা খরচ করে বিয়ে করার জন্য একমত হতে পারেনা রাহাত। অন্যদিকে মিতুরও তার বাবার এই আবদার পছন্দ হয়না। তাহলে কি তাদের বিয়েটা হবে?\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdi5l8aw9kvz",
    "title": "লালমনিরহাট-২ আসনে বিএনপির চূড়ান্ত মনোনয়ন পেলেন রোকন উদ্দিন",
    "publication_date": "2025-12-24T18:56:48+06:00",
    "keywords": "আমার-দেশ,লালমনিরহাট,আদিতমারী,কালীগঞ্জ",
    "body": "নানা জল্পনা কল্পনার পর অবশেষে লালমনিরহাট- ২ (কালীগঞ্জ–আদিতমারী) আসনে বিএনপির চূড়ান্ত মনোনয়ন পেয়েছেন জেলা বিএনপির সহ-সভাপতি রোকন উদ্দিন বাবুল। বুধবার বিএনপির মহাসচিব মির্জা ফখরুল ইসলাম আলমগীরের স্বাক্ষরিত মনোনয়নপত্র আনুষ্ঠানিকভাবে তার হাতে তুলে দেওয়া হয়।\nদলীয় সূত্র জানায়, দীর্ঘদিনের ত্যাগী ও মাঠপর্যায়ের পরীক্ষিত নেতা হিসেবে রোকন উদ্দিন বাবুলের ওপর আস্থা রেখে তাকে এই আসনে প্রার্থী হিসেবে চূড়ান্ত করে কেন্দ্রীয় বিএনপি।\nরোকনউদ্দিন বাবুল ছাড়াও এ আসন থেকে বিএনপির আরও তিন নেতা দলীয় মনোনয়ন চেয়ে অনেক আগে থেকেই গণসংযোগে ব্যস্ত ছিলেন তারা হলেন, জেলা বিএনপির সাবেক সাধারণ সম্পাদক সালেহ উদ্দিন আহমেদ হেলাল, জিয়া পরিষদের কেন্দ্রীয় কমিটির সাংগঠনিক সম্পাদক কৃষিবিদ ড. রোকনুজ্জামান, কালীগঞ্জ উপজেলা বিএনপির আহবায়ক ও চন্দ্রপুর ইউনিয়নের ৩ বারের নির্বাচিত চেয়ারম্যান জাহাঙ্গীর আলম।\nতবে এ বিষয়ে তাদের সঙ্গে যোগাযোগ করার চেষ্টা করা হলেও কাউকেই পাওয়া যায়নি। এদিকে রোকন উদ্দিন বাবুল ২০১৮ সালের জাতীয় সংসদ নির্বাচনে বিএনপির মনোনয়ন পেলেও তিনি আওয়ামী লীগের প্রার্থী ও তৎকালীন সমাজকল্যাণমন্ত্রী নুরুজ্জামান আহমেদের কাছে পরাজিত হন। বর্তমানে রোকন উদ্দিন বাবুল লালমনিরহাট জেলা বিএনপির সহ-সভাপতি হিসেবে দায়িত্ব পালন করে আসছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdbyu0p6aykx",
    "title": "শনিবার খোলা থাকবে তফসিলি ব্যাংকের সকল শাখা",
    "publication_date": "2025-12-24T18:46:40+06:00",
    "keywords": "নির্বাচন-কমিশন,ব্যাংক,আমার-দেশ",
    "body": "নির্বাচন কমিশন (ইসি) সচিব আখতার আহমেদ বলেছেন, বাংলাদেশ ব্যাংককে অনুরোধ করেছি আগামী শনিবার তফসিলি ব্যাংকগুলোকে খোলা রাখতে। যাতে নমিনেশন পেপার সাবমিশনের সঙ্গে প্রাসঙ্গিক বিষয়, ব্যাংকের ট্রানজেকশনের কোনো বিষয় থাকলে সেটা যেন সম্ভাব্য প্রার্থীরা বা তাদের এজেন্টা ঠিকমত সম্পন্ন করতে পারেন।\nবুধবার আগারগাঁওয়ের নির্বাচন ভবনে সাংবাদিকদের এ তথ্য জানান তিনি।\nইসি সচিব বলেন, নির্বাচন উপলক্ষে আগামী শনিবার ব্যাংক খোলা থাকবে। বিষয়টি দেখবে বাংলাদেশ ব্যাংক। আগামী ২৯ ডিসেম্বর সংসদ নির্বাচনের মনোনয়নপত্র দাখিলের শেষ সময়। প্রার্থীদের জামানাতের টাকা পরিশোধের সুবিধার্থে এ সিদ্ধান্ত নিয়েছে ইসি বলেও জানান ইসি সচিব।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdlmnvv25l3r",
    "title": "তাইওয়ানে ৬ মাত্রার ভূমিকম্প অনুভূত",
    "publication_date": "2025-12-24T18:44:19+06:00",
    "keywords": "আমার-দেশ,তাইওয়ান",
    "body": "তাইওয়ানের দক্ষিণপূর্বাঞ্চলীয় উপকূলীয় এলাকায় আঘাত হেনেছে ৬ দশমিক ১ মাত্রার ভূমিকম্প। বুধবার (২৪ ডিসেম্বর) ভূমিকম্পে দেশটি কেঁপে উঠলেও এতে কোনো ক্ষয়ক্ষতি হয়নি। রাজধানী তাইপাইয়ের ভবনগুলো ভূমিকম্পে কাঁপলেও এগুলো অক্ষত আছে।\nভূমিকম্পের উৎপত্তি ছিল মাটির ১১ দশমিক ৯ কিলোমিটার গভীরে। তাইওয়ানের ন্যাশনাল ফায়ার এজেন্সি জানিয়েছে, তারা তাৎক্ষণিকভাবে কোনো ক্ষয়ক্ষতির খবর পায়নি।\nতাইয়ানের চিপমেকার টিএসএমসি কর্তৃপক্ষ জানিয়েছে, ভূমিকম্প শক্তিশালী হলেও এমন কোনো পরিস্থিতি সৃষ্টি হয়নি যেখানে তাদের কর্মচারীদের সরিয়ে নিতে হবে। দ্বীপ রাষ্ট্র তাইওয়ানের বিভিন্ন জায়গায় তাদের ফ্যাক্টরি রয়েছে। তাইওয়ান দুটি টেকনোটিক প্লেটের জংশনে অবস্থিত। ফলে এটি ভূকম্পন প্রবণ অঞ্চল।\nসর্বশেষ ২০১৬ সালে তাইওয়ানে বিধ্বংসী ভূমিকম্প আঘাত হেনেছিল। সে বছর ১০০ জনের বেশি মানুষ নিহত হয়েছিলেন। আর স্মরণকালের মধ্যে সবচেয়ে প্রাণঘাতী ভূমিকম্প আঘাত হেনেছিল ১৯৯৯ সালে। সে বছর ২ হাজারের বেশি মানুষের মৃত্যু হয়েছিল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amd3w433pmxx9",
    "title": "জামায়াতকে হাতে রেখে বিএনপির সঙ্গে আলোচনায় এনসিপি",
    "publication_date": "2025-12-24T18:44:17+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdognovit3rz",
    "title": "বাবা অপরাধী হলে তো আমি দায়ী না: আদালতে সুব্রত বাইনের মেয়ে",
    "publication_date": "2025-12-24T18:37:05+06:00",
    "keywords": "আমার-দেশ,আদালত,সুব্রত-বাইন",
    "body": "যুবদল নেতা আরিফ হত্যার ঘটনায় রাজধানীর হাতিরঝিল থানায় করা মামলায় শীর্ষ সন্ত্রাসী সুব্রত বাইনের মেয়ে খাদিজা ইয়াসমিনের আবারও চার দিনের রিমান্ড মঞ্জুর করেছেন আদালত। এর আগে রিমান্ড শুনানি চলাকালে খাদিজা বলেন, আমার বাবা অপরাধী হতে পারে। তার জন্য তো আমি দায়ী হতে পারি না।\nবুধবার (২৪ ডিসেম্বর) ঢাকার মেট্রোপলিটন ম্যাজিস্ট্রেট সারাহ ফারজানা হকের আদালতে রিমান্ড শুনানির সময় এসব কথা বলেন তিনি।\nএদিন পাঁচ দিনের রিমান্ড শেষে আসামিকে আদালতে হাজির করে পুলিশ। এরপর তাকে পুরায় জিজ্ঞাসাবাদের জন্য আবারও তার পাঁচ দিনের রিমান্ড আবেদন করেন মামলার তদন্ত কর্মকর্তা ও ডিবি পুলিশের পরিদর্শক মো. মাজহারুল ইসলাম।।\nআদালতে আসামি পক্ষের আইনজীবীরা রিমান্ড বাতিল চেয়ে শুনানিতে বলেন, আসামির কাছে রিমান্ডে কোনো তথ্য পাওয়া যায়নি। তারপরও আবার তার রিমান্ড চাওয়া হয়েছে। পুনরায় রিমান্ড চাওয়ার কোনো যুক্তি নেই। তার দুটো বাচ্চা আছে। আসামির রিমান্ড বাতিল চেয়ে জামিনের প্রার্থনা করছি।\nএরপর রাষ্ট্র পক্ষের আইনজীবী শামসুদ্দোহা সুমন আসামির রিমান্ড পক্ষে যুক্তি তুলে ধরে বলেন, আগামীকাল তারেক রহমান দেশে আসছেন। সামনে আমাদের জাতীয় নির্বাচন। সুতরাং এসব বিষয়ে দেশের নিরাপত্তা নিয়ে শঙ্কা আছে। সে সুব্রত বাইনের মত সন্ত্রাসীর মেয়ে। এছাড়াও এ মামলায় তার কাছ থেকে আরও গুরুত্বপূর্ণ তথ্য থাকতে পারে। এজন্য তাকে রিমান্ড আবেদন করা হয়েছে। তার কাছে গুরুত্বপূর্ণ তথ্য থাকতে পারে। এজন্য তার পাঁচ দিনের রিমান্ডের প্রার্থনা করছি।\nএ সময় কাঠগড়ায় দাঁড়িয়ে থাকা আসামি খাদিজা ইয়াসমিন বিথী আদালতের অনুমতি নিয়ে কথা বলেন। তিনি বলেন, এ মামলার কোনো কিছুই আমি জানিনা। আমার বাচ্চা আছে। আমার বাবা অপরাধী হতে পারে। তার জন্য তো আমি দায়ী না।আমার মেয়ে বাচ্চা আছে। তাকে এখন প্রতিবেশীরা লালন পালন করছে। আমার বাচ্চা কার কাছে থাকবে? আমি জব করি। কাজ করে খাই। আমি তো কোনো অন্যায় করি নাই। আমার বাবা তো আইনি হেফাজতে আছে। সুতরাং আমাকে কেনো গ্রেপ্তার করে রিমান্ডে পাঠানো হচ্ছে?\nউভয়পক্ষের শুনানি শেষে আদালত আসামির চার দিনের রিমান্ড আদেশ দেয়।\nএর আগে, গত ১৫ ডিসেম্বর কুমিল্লা জেলা কারাগারের সামনে থেকে বিথীকে গ্রেপ্তার করা হয়। পরদিন তাকে কারাগারে পাঠানো হয়। গত ১৮ ডিসেম্বর এই মামলায় তার পাঁচ দিনের রিমান্ড মঞ্জুর করে আদালত।\nমামলার অভিযোগ সূত্রে জানা যায়, গত ১৯ এপ্রিল রাতে রাজধানীর হাতিরঝিল থানাধীন নয়াটোলা মোড়ল গলির ‘দি ঝিল ক্যাফে’র সামনে যুবদল নেতা মো. আরিফ সিকদারকে গুলি করা হয়। আহত অবস্থায় তাকে ঢাকা মেডিকেল কলেজ হাসপাতালে ভর্তি করা হলে চিকিৎসাধীন অবস্থায় গত ২১ এপ্রিল মৃত্যু হয় তার। নিহত আরিফ সিকদার ঢাকা মহানগর উত্তরের ৩৬ নং ওয়ার্ড যুবদলের সাবেক সহ-ক্রীড়া সম্পাদক।\nওই ঘটনায় নিহত আরিফের বোন রিমা আক্তার বাদী হয়ে সুব্রত বাইনের সহযোগী মাহফুজুর রহমান বিপুসহ ১০ জনের বিরুদ্ধে হাতিরঝিল থানায় হত্যাচেষ্টা মামলা করেন। পরবর্তীতে আরিফ মারা গেলে মামলাটি হত্যা মামলায় রূপান্তরিত হয়। বর্তমানে সুব্রত বাইন কারাগারে রয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amd8q34eiymr9",
    "title": "সুনামগঞ্জ-১ আসনে জামায়াত প্রার্থী তোফায়েল খানের মনোনয়ন ফরম সংগ্রহ",
    "publication_date": "2025-12-24T18:36:29+06:00",
    "keywords": "আমার-দেশ,জামায়াত,সুনামগঞ্জ,তাহিরপুর",
    "body": "সুনামগঞ্জ- ১ আসনে মনোনয়ন ফরম সংগ্রহ করেছেন জামায়াত প্রার্থী তোফায়েল আহমদ খান। বুধবার তিনি তাহিরপুর উপজেলা নির্বাহী কর্মকর্তা ও উপজেলা সহকারী রিটার্নিং কর্মকর্তা মেহেদী হাসান মানিকের কাছ থেকে মনোনয়ন ফরম সংগ্রহ করেন।\nএ সময় উপস্থিত ছিলেন জেলা জামায়াতের সেক্রেটারি অধ্যাপক মু. আব্দুল্লাহ, জেলা শ্রমিক কল্যাণ ফেডারেশনের সেক্রেটারি লুৎফর রহমান দুলাল, সিলেট মহানগর শ্রমিক কল্যাণ ফেডারেশনের সাংগঠনিক সম্পাদক দিলশাদ মিয়া এবং জেলা আইবিডব্লিউএফের সভাপতি ফরিদ উদ্দিনসহ দলীয় নেতৃবৃন্দ।\nমনোনয়ন ফরম সংগ্রহ শেষে সংক্ষিপ্ত বক্তব্যে তোফায়েল আহমদ খান বলেন, আগামী দিনের সমৃদ্ধ, ন্যায়ভিত্তিক ও মানবিক বাংলাদেশ বিনির্মাণে দাঁড়িপাল্লার পক্ষে ভোট দিতে হবে। মানুষের মৌলিক অধিকার নিশ্চিত করতে হলে চাঁদাবাজি, দুর্নীতি ও শোষণমুক্ত সুনামগঞ্জ- ১ আসন গড়ে তুলতে হবে। এজন্য সৎ, যোগ্য ও আল্লাহভীরু নেতৃত্ব নির্বাচনের কোনো বিকল্প নেই।\nতিনি আরো বলেন, জনগণের ভালোবাসা ও সমর্থন নিয়ে বিজয়ী হলে সুনামগঞ্জ- ১ আসনকে একটি আদর্শ, শান্তিপূর্ণ ও উন্নয়নমুখী এলাকায় পরিণত করা হবে ইনশাআল্লাহ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdiczcsqmiaw",
    "title": "সংস্কারের জন্য জীবন গেলেও পিছপা হবো না : হাসনাত আব্দুল্লাহ",
    "publication_date": "2025-12-24T18:34:26+06:00",
    "keywords": "ফেনী,আমার-দেশ,হাসনাত-আবদুল্লাহ,শরীফ-ওসমান-হাদি",
    "body": "এনসিপি’র দক্ষিণাঞ্চলের মুখ্য সংগঠক হাসনাত আব্দুল্লাহ বলেছেন, জুলাই গণঅভ্যুত্থানের সময় যারা আমাদের হত্যা করতে চেয়েছিল তারা এখনও আমাদের খুন করতে চায়, বাংলাদেশের রাজনীতি বদলে দেয়ার জন্য আমরা যে সংস্কারের দাবি তুলেছি জীবন গেলেও আমরা তা থেকে পিছপা হবো না।\nবুধবার বিকালে গণতান্ত্রিক সংস্কার জোটের উদ্যোগে ইনকিলাব মঞ্চের মুখপাত্র বিপ্লবী শরীফ ওসমান হাদীকে নৃশংসভাবে হত্যার প্রতিবাদে ফেনীতে আয়োজিত শোক ও সংহতি সমাবেশে বিশেষ অতিথির বক্তব্যে হাসনাত আবদুল্লাহ এসব কথা বলেন।\nতিনি আরও বলেন, যারা শহিদ ওসমান হাদিকে গিনিপিগ বলে, তার নামটাও ঠিকমতো উচ্চারণ করতে পারে না তাদের এই প্রজন্ম প্রত্যাখ্যান করবে। তিনি বলেন, নিয়ন্ত্রিত লটারির মাধ্যমে যাদের ডিসি এসপি বানানো হয়েছে তারা অনেকে একটি দলের পা চাটা শুরু করেছে। কোন দলের দালালি করলে বেনজির-হারুনদের মত পালাতে হবে বলে সতর্ক করে দেন তিনি।\nহাসনাত বলেন, এখনো হাদি হত্যাকাণ্ডের বিচারের কোন লক্ষণ দেখা যাচ্ছে না, এটি অশনি সংকেত। প্রশাসন নিরপেক্ষ আচরণ না করলে আবারো তরুণ প্রজন্মের মুখোমুখি হতে বলে হুঁশিয়ারি উচ্চারণ করেন তিনি।\nফেনী জেলা এবি পার্টির আহ্বায়ক মাস্টার আহসানুল্লাহর সভাপতিত্বে এনসিপি ফেনী জেলা সদস্য সচিব শাহ ওয়ালী উল্যাহ মানিক ও এবি পার্টির সদস্য সচিব ফজলুল হকের যৌথ সঞ্চালনায় অনুষ্ঠিত সভায় প্রধান অতিথি ছিলেন গণতান্ত্রিক সংস্কার জোটের অন্যতম শীর্ষ নেতা ও এবি পার্টির চেয়ারম্যান মজিবুর রহমান মঞ্জু।\nবিশেষ অতিথি হিসেবে আরও উপস্থিত ছিলেন এনসিপির সিনিয়র যুগ্ম আহ্বায়ক সামান্তা শারমিন, রাষ্ট্র সংস্কার আন্দোলনের যুগ্ম সাধারণ সম্পাদক দিদার ভুইয়া, এবি পার্টির যুগ্ম সাধারণ সম্পাদক ব্যারিস্টার জোবায়ের আহমদ ভুঁইয়া।\nউক্ত শোক সংহতি সমাবেশে বিশেষ অতিথি হিসেবে আরও অংশ নেন কুমিল্লা মহানগর আহ্বায়ক মিয়া তৌফিক, এবি পার্টির কেন্দ্রীয় এনসিপি ফেনী জেলা আহ্বায়ক জাহিদুল ইসলাম সৈকতসহ সাংগঠনিক সম্পাদক শাহ আলম বাদলসহ গণতান্ত্রিক সংস্কার জোটের কেন্দ্রীয় ও জেলা নেতৃবৃন্দ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdv1xy68f2ft",
    "title": "তারেক রহমানের নিরাপত্তায় সব ব্যবস্থা নেওয়া হয়েছে: প্রেস সচিব",
    "publication_date": "2025-12-24T18:31:16+06:00",
    "keywords": "তারেক-রহমান,আমার-দেশ,প্রেস-সচিব",
    "body": "বিএনপি ভারপ্রাপ্ত চেয়ারম্যান তারেক রহমানের দেশে ফেরার ক্ষেত্রে সরকার প্রয়োজনীয় নিরাপত্তা ব্যবস্থা নিশ্চিত করছে বলে জানিয়েছেন প্রধান উপদেষ্টার প্রেস সচিব শফিকুল আলম।\nবুধবার বিকেলে রাজধানীর ফরেন সার্ভিস একাডেমিতে এক ব্রিফিংয়ে সাংবাদিকদের প্রশ্নের জবাবে তিনি বলেন, ‘আমরা তার বাংলাদেশে ফেরাকে স্বাগত জানাই। তার জন্য প্রয়োজনীয় নিরাপত্তা ব্যবস্থা নিশ্চিত করতে দলের সঙ্গে আমাদের যোগাযোগ রয়েছে।’\nপ্রেস সচিব আরও জানান, সরকার তার নিরাপত্তা ব্যবস্থার বিষয়টি বিএনপির সঙ্গে পরামর্শ করছে এবং তাদের চাহিদা অনুযায়ী ব্যবস্থা নিচ্ছে। তিনি বলেন, ‘আমাদের পক্ষ থেকে সর্বোচ্চ চেষ্টা করা হচ্ছে যাতে পূর্ণ নিরাপত্তা নিশ্চিত করা যায়।’\nইনকিলাব মঞ্চের মুখপাত্র শারিফ ওসমান হাদির হত্যাকাণ্ডের বিচারের বিষয়ে শফিকুল আলম বলেন, ‘এ বিষয়ে সরকার সর্বোচ্চ অগ্রাধিকার দিয়ে কাজ করছে। আমরা গুরুত্বপূর্ণ সূত্র পাচ্ছি এবং ঘটনার তদন্তে সর্বোচ্চ প্রচেষ্টা চালাচ্ছি। ইতোমধ্যেই কয়েক জনকে গ্রেপ্তার করা হয়েছে।’\nময়মনসিংহে পোশাক শ্রমিক দিপু চন্দ্র দাস হত্যাকাণ্ড প্রসঙ্গে প্রেস সচিব বলেন, ‘সরকার হত্যাকাণ্ডকে নিন্দা জানিয়েছে। ভিডিও বিশ্লেষণের মাধ্যমে অন্তত ১২ জনকে গ্রেপ্তার করা হয়েছে। আইন উপদেষ্টা আজ উপদেষ্টা পরিষদকে জানিয়েছেন, দিপু হত্যার বিচার দ্রুত বিচার আইনের আওতায় সম্পন্ন হবে।’\nতিনি আরও বলেন, ‘আমরা সংখ্যালঘু সম্প্রদায়ের নিরাপত্তা নিশ্চিত করতে সর্বোচ্চ চেষ্টা চালাচ্ছি।’\nপ্রথম আলো ও দ্য ডেইলি স্টার কার্যালয়ে আগুন ও ভাঙচুরের ঘটনার বিষয়ে শফিকুল আলম বলেন, ‘ভিডিও ফুটেজ বিশ্লেষণের মাধ্যমে এ পর্যন্ত ৩১ জনকে গ্রেপ্তার করা হয়েছে। এ ঘটনায় কয়েকটি মামলা দায়ের করা হয়েছে। সমস্ত দোষীদের আইনের আওতায় আনা হবে।’\nব্রিফিংয়ে প্রধান উপদেষ্টার সিনিয়র সহকারী প্রেস সচিব ফয়েজ আহম্মদ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdym2etgdodw",
    "title": "একদিকে ভয়ঙ্কর 'অ্যানাকোন্ডা' অন্যদিকে মজার 'স্পঞ্জবব'",
    "publication_date": "2025-12-24T18:28:23+06:00",
    "keywords": "স্টার-সিনেপ্লেক্স,হলিউড-সিনেমা",
    "body": "অ্যানাকোন্ডার নাম শুনলেই ভয়ে গা শিউরে ওঠে মানুষের। ভয়ঙ্কর বিষধর এই বিশালাকার সাপকে কেন্দ্র করে নির্মিত ‘অ্যানাকোন্ডা’ সিরিজের ছবিগুলো যারা দেখেছেন তারা জানেন এটি কি করতে পারে। নতুন করে যারা দেখতে চান তাদের জন্য সুযোগ আসছে শিগগিরই। আগামীকাল ২৫ ডিসেম্বর আন্তর্জাতিকভাবে মুক্তি পেতে যাচ্ছে নতুন ‘অ্যানাকোন্ডা’।\nঅন্যদিকে, অ্যানিমেশন সিনেমার ভক্তদের জন্যও আছে সুখবর। দ্য স্পঞ্জবব স্কয়ারপ্যান্টস সিরিজের নতুন সিনেমা ‘দ্য স্পঞ্জবব মুভি: সার্চ ফর স্কয়ারপ্যান্টস’ এসেছে পর্দায়। সিনেমা দু’টি বাংলাদেশের স্টার সিনেপ্লেক্সে মুক্তি পাবে ২৫ ডিসেম্বর।\nঅ্যানাকোন্ডা\n১৯৯৭ সালে মুক্তি পাওয়া অ্যাকশন অ্যাডভেঞ্চার হরর সিনেমা ‘অ্যানাকোন্ডা’ বেশ আলোচনা সৃষ্টি করেছিল। লুইস লোসা পরিচালিত সিনেমাটিতে অভিনয় করেছিলেন জনপ্রিয় তারকা জেনিফার লোপেজসহ আরও অনেকে। বক্স অফিসে ভালো সাফল্য পায় ভয়ঙ্কর সাপের এই সিনেমা। ২০০৪ সালে এর সিক্যুয়েল ‘অ্যানাকোন্ডাস: দ্য হান্ট ফর দ্য বøাড অর্কিড’ মুক্তি পায়। পরবর্তীতে আরও দুটি ছবি সরাসরি টু-ভিডিওতে মুক্তি পায় ‘অ্যানাকোন্ডা ৩: অফস্প্রিং (২০০৮) এবং অ্যানাকোন্ডাস: ট্রেইল অফ বøাড (২০০৯)। সনি পিকচার্স ২০২০ সালের জানুয়ারিতে রিবুট তৈরির ঘোষণা দেয়। সে অনুযায়ী নির্মিত হয় অ্যাকশন কমেডি সিনেমা ‘অ্যানাকোন্ডা’। ১৯৯৭ সালের অ্যানাকোন্ডা সিনেমার মেটা-রিবুট এটি। টম গোর্মিকানের পরিচালনায় এতে অভিনয় করেছেন পল রুড, জ্যাক বø্যাক, স্টিভ জ্যান, থান্ডিওয়ে নিউটন, ড্যানিয়েলা মেলচিওর এবং সেলটন মেলো।\nএবারের সিনেমাটি ১৯৯৭ সালের মূল সিনেমার সরাসরি রিমেক নয়, এটি একটি মেটা-রিবুট কমেডি-থ্রিলার হিসেবে নির্মিত হয়েছে। গল্পের মূল চরিত্র ডগ এবং গ্রিফ তাদের জীবনের মিডলাইফ ক্রাইসিস কাটিয়ে উঠতে চায়। তারা সিদ্ধান্ত নেয় তাদের শৈশবের প্রিয় সিনেমা অ্যানাকোন্ডা পুনরায় বানাতে যাবে। ছোট বাজেটের একটি সিনেমা বানানোর জন্য অ্যামাজন জঙ্গলে যাত্রা শুরু করে তারা। কিন্তু শুটিং শুরু হওয়ার পর তাদের সামনে আসে অন্যরকম এক সংকট। আবহাওয়া এবং পরিবেশগত সমস্যার সঙ্গে লড়াইতো আছেই তার উপরে একটি বাস্তব জীবনের বিশাল এক অ্যানাকোন্ডা হাজির হয়। এই বিপজ্জনক জঙ্গলে তাদের হাসি-আনন্দের পরিস্থিতি দ্রæত প্রাণঘাতী বাস্তবে পরিনত হয়। সাপের সঙ্গে লড়াই করে বেঁচে থাকাটাই চ্যালেঞ্জ হয়ে পড়ে তাদের জন্য।\nসম্প্রতি সিনেমাটির একটি প্রিমিয়ার শো অনুষ্ঠিত হয়েছে। যারা দেখেছেন তাদের মধ্য থেকে অনেকে মিশ্র অনুভূতির কথা জানিয়েছেন। প্রারম্ভিক প্রতিক্রিয়ায় অনেকে বলতে চাইছেন এটি বড়দিনের ছুটির মৌসুমে মজার একটি পপকর্ন সিনেমা। বিশেষ করে জ্যাক বø্যাক ও পল রাড-এর কেমিস্ট্রি, চিত্রনাট্যের আত্ম-সচেতন রসবোধ উপভোগ্য বলে মন্তব্য করেছেন অনেকে।\nদ্য স্পঞ্জবব মুভি: সার্চ ফর স্কয়ারপ্যান্টস\nদ্য স্পঞ্জবব স্কয়ারপ্যান্টস একটি জনপ্রিয় অ্যানিমেটেড সিরিজ ও চরিত্র, যা একটি হলুদ স্পঞ্জ-সদৃশ প্রাণীর মজার কান্ডকারখানা নিয়ে তৈরি। সে বিকিনি বটম শহরে তার পোষা শামুক গ্যারির সাথে একটি আনারসের মধ্যে থাকে এবং ক্রাস্টি ক্র্যাবে কাজ করে। ‘দ্য স্পঞ্জবব মুভি: সার্চ ফর স্কয়ারপ্যান্টস’ ২০২০ সালের স্পঞ্জ অন দ্য রান-এর পরে সিরিজের উপর ভিত্তি করে চতুর্থ থিয়েটার চলচ্চিত্র। এই সিনেমায় সে ফ্লাইং ডাচম্যানের মুখোমুখি হয় এবং সমুদ্রের গভীরে অ্যাডভেঞ্চার করে। স্পঞ্জববকে তার হারিয়ে যাওয়া পোষা প্রাণী গ্যারির সন্ধানে সমুদ্রের গভীরে এক মহাকাশযানে যেতে হয়, যেখানে সে ফ্লাইং ডাচম্যানের মতো ভিলেনদের মোকাবিলা করে।\nস্পঞ্জবব দেখতে পায় যে সে লম্বা হয়ে উঠেছে তীব্র রোলার কোস্টারে চড়ার মতো, কিন্তু তা করতে সে খুব ভয় পায়। সে মিস্টার ক্র্যাবসের মতো সাহসী হতে চায়, যিনি তার যৌবনে একজন লোভী ছিলেন বলে দাবি করেন। মিস্টার ক্র্যাবসের গোপন বেসমেন্টে তার জলদস্যুদের ধ্বংসাবশেষ আবিষ্কার করার পর, সে অনিচ্ছাকৃতভাবে দ্য ফ্লাইং ডাচম্যানকে ডেকে পাঠায়। একজন ভূত জলদস্যু যাকে চিরকাল আন্ডারওয়ার্ল্ডে ঘুরে বেড়ানোর জন্য অভিশপ্ত করা হয়েছিল যতক্ষণ না সে একটি নির্দোষ আত্মার সাথে স্থান পরিবর্তন করতে পারে। স্পঞ্জববকে নশ্বর জীবনে ফিরে যাওয়ার জন্য তার প্রয়োজনীয় আত্মা মনে করে, সে তাকে এবং তার সেরা বন্ধু প্যাট্রিক স্টারকে তার দলে আমন্ত্রণ জানায় এবং স্পঞ্জববকে একজন লোভী হতে সাহায্য করার প্রতিশ্রæতি দেয়। মিস্টার ক্র্যাবস, স্পঞ্জববকে সাহসী না বলে অনুতপ্ত হয়ে, স্কুইডওয়ার্ড টেন্টাকলস এবং গ্যারি দ্য স্নেইলকে এই জুটিকে উদ্ধার করার জন্য অনুসরণ করে।\n১৯ ডিসেম্বর সিনেমাটি মুক্তির পর দর্শকদের আশানুরূপ সাড়া পেয়েছে। মার্কিন যুক্তরাষ্ট্র এবং কানাডায় ৩,৫৫৭টি থিয়েটারে মুক্তি পায়। প্রথম দিনে ৫.৬ মিলিয়ন ডলার আয় করে সিনেমাটি। সমালোচকরাও ইতিবাচক রিভিউ দিয়েছেন। রটেন টমেটোস জানিয়েছে, ৩৯টি সমালোচক পর্যালোচনার মধ্যে ৮৭% ইতিবাচক ছিল, যার গড় রেটিং ৬.৭/১০। দ্য হলিউড রিপোর্টারের জাস্টিন লো ছবিটির ইতিবাচক পর্যালোচনা করে বলেছেন, ছবিটি সহজেই সিরিজের আরেকটি আকর্ষণীয়, আনন্দদায়কভাবে উন্মত্ত চতুর্থ কিস্তি প্রদান করে। সানডে ইন্ডিপেন্ডেন্টের ক্রিস ওয়াসার ছবিটিকে পাঁচের মধ্যে তিন তারকা দিয়েছেন। লিখেছেন, ‘এই প্রাণবন্ত কার্টুন অ্যাডভেঞ্চারটি আপনার প্রত্যাশার মতোই অদ্ভুত।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amds6h49vahsm",
    "title": "গণঅধিকারের রাশেদ খান এখন বিএনপির সমর্থিত প্রার্থী",
    "publication_date": "2025-12-24T18:28:21+06:00",
    "keywords": "আমার-দেশ,ঝিনাইদহ",
    "body": "ঝিনাইদহ- ৪ আসনে বিএনপির প্রার্থী হয়েছেন গণঅধিকার পরিষদের কেন্দ্রীয় সাধারণ সম্পাদক রাশেদ খান। বুধবার সকাল থেকে এমন সংবাদ ছড়িয়ে পড়ে। এরপর থেকে সামাজিক যোগাযোগ মাধ্যম ফেসবুকে পক্ষে বিপক্ষে নানা আলোচনা ও সমালোচনা শুরু হয়।\nএদিকে গুলশানে বিএনপির চেয়ারপারসনের কার্যালয়ে বুধবার দুপুরে আনুষ্ঠানিক ভাবে এ তথ্য জানান দলটির মহাসচিব মির্জা ফখরুল ইসলাম আলমগীর।\nএ আসন থেকে স্বেচ্ছাসেবক দলের কেন্দ্রীয় কমিটির সিনিয়র যুগ্ম সাধারণ সম্পাদক সাইফুল ইসলাম ফিরোজ, উপজেলা বিএনপির সাবেক যুগ্ম আহবায়ক হামিদুল ইসলাম হামিদ ও জেলা বিএনপির উপদেষ্টা মন্ডলীর সদস্য সাবেক সংসদ সদস্য শহিদুজ্জামান বেল্টুর সহধর্মীনি মুর্শিদা জামান দলের মনোনয়ন প্রত্যাশী ছিলেন।\nরাশেদ খান মুঠোফোনে চূড়ান্ত প্রার্থিতার বিষয়টি নিশ্চিত করেন। তিনি বলেন, মঙ্গলবার রাতে গুলশানে বিএনপির অফিসে আলোচনা হয়েছে। আলোচনায় ঝিনাইদহ- ৪ আসনে বিএনপির প্রার্থী হওয়ার বিষয়টি আমাকে জানানো হয়েছে।\nবিএনপির ভারপ্রাপ্ত চেয়ারম্যান তারেক রহমান ঝিনাইদহ- ৪ এলাকায় নির্বাচনি জনসভা করবেন বলে জানান এ গণঅধিকার পরিষদ নেতা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdqunckkoile",
    "title": "তারেক রহমানের প্রত্যাবর্তন ঘিরে প্রত্যাশা ও রাজনৈতিক দর্শনের সংকলন",
    "publication_date": "2025-12-24T18:25:39+06:00",
    "keywords": "তারেক-রহমান,বিএনপি,আমার-দেশ",
    "body": "বিএনপির ভারপ্রাপ্ত চেয়ারম্যান তারেক রহমানের রাজনৈতিক প্রত্যাবর্তনকে কেন্দ্র করে প্রত্যাশা, বিশ্লেষণ ও সাহিত্যিক মূল্যায়নের সংকলন ‘আমি কোনো আগন্তুক নই’ গ্রন্থের মোড়ক উন্মোচন অনুষ্ঠিত হয়েছে।\nবুধবার বিকেলে বাংলা একাডেমির কবি শামসুর রাহমান সেমিনার কক্ষে আয়োজিত এ প্রকাশনা অনুষ্ঠানে দেশের রাজনৈতিক, একাডেমিক ও গণমাধ্যম অঙ্গনের বিশিষ্ট ব্যক্তিরা উপস্থিত ছিলেন।\nঅনুষ্ঠানে প্রধান অতিথি হিসেবে বক্তব্য রাখেন বিএনপির স্থায়ী কমিটির সদস্য আমির খসরু মাহমুদ চৌধুরী। বিশেষ অতিথি হিসেবে উপস্থিত ছিলেন বাংলাদেশ সংবাদ সংস্থা (বাসস)-এর সম্পাদক মাহবুব মুর্শেদ, প্রকাশক মাহবুব রহমান, ঢাকা বিশ্ববিদ্যালয়ের অধ্যাপক আব্দুল্লাহ আল মামুনসহ আরও অনেকে।\nপ্রকাশক আদর্শ প্রকাশনীর সম্পাদক মাহবুব রহমান বলেন, বইটি একটি রাজনৈতিক মুহূর্তের দলিল। এখানে কবিতা, প্রবন্ধ ও বিশ্লেষণের মাধ্যমে তারেক রহমানকে ঘিরে জনমানুষের আশা-আকাঙ্ক্ষা তুলে ধরা হয়েছে। গ্রন্থটি সংকলন করেছেন মারুফ মল্লিক ও এহসান মাহমুদ।\nবইয়ের বিষয়বস্তু:\nবইটিতে তারেক রহমানের দেশে ফেরা পরবর্তী রাজনীতি, গণতন্ত্র, অর্থনৈতিক ক্ষমতায়ন, রাষ্ট্র ও জনগণের সম্পর্ক, সহনশীলতা এবং রাজনৈতিক সংস্কৃতির পরিবর্তন নিয়ে আলোচনা করা হয়েছে। এতে প্রশ্ন তোলা হয়েছে- তারেক রহমান কি শহীদ রাষ্ট্রপতি জিয়াউর রহমানের ১৯ দফা বাস্তবায়ন করবেন, আপসহীন নেত্রী খালেদা জিয়ার গণতান্ত্রিক সংগ্রামকে এগিয়ে নেবেন, নাকি ভোটাধিকার বঞ্চিত জনগণের প্রত্যাশা পূরণে নতুন রাজনৈতিক পথরেখা আঁকবেন?\nগ্রন্থে কবিতা, নিবন্ধ ও রাজনৈতিক বিশ্লেষণের মাধ্যমে তুলে ধরা হয়েছে ‘সবার আগে বাংলাদেশ’ স্লোগানের বাস্তবায়ন কেমন হতে পারে এবং কীভাবে সব ধর্ম, বর্ণ ও মতের মানুষের জন্য নিরাপদ রাষ্ট্র গড়ে তোলা সম্ভব।\nউল্লেখযোগ্য লেখা ও লেখক:\nগ্রন্থে কবিতা লিখেছেন আবু সালেহ, এনায়েত রসুল, আবদুল হাই শিকদার ও রেজাউদ্দিন স্টালিন।\nনিবন্ধে লিখেছেন মির্জা ফখরুল ইসলাম আলমগীর, আমির খসরু মাহমুদ চৌধুরী, ড. মারুফ মল্লিক, ড. আ ন ম এহছানুল হক মিলন, ফারুক ওয়াসিফ, মাহবুব মুর্শেদ, সালাহ উদ্দিন শুভ্রসহ একাধিক লেখক।\nমোড়ক উন্মোচন অনুষ্ঠানে প্রধান অতিথির বক্তব্যে আমির খসরু মাহমুদ চৌধুরী বলেন, তারেক রহমানের প্রত্যাবর্তন কেবল একটি উৎসব নয়, এটি একটি বড় রাজনৈতিক প্রত্যাশার প্রতীক।\nতিনি বলেন, “বাংলাদেশের মানুষের মনোজগতে বড় পরিবর্তন এসেছে। এই পরিবর্তন ধারণ করতে না পারলে বিএনপিরও ভবিষ্যৎ নেই।”\nতিনি সহনশীলতা, মতপ্রকাশের স্বাধীনতা ও মানবিক রাজনীতির ওপর গুরুত্ব দিয়ে বলেন, রাজনৈতিক নেতৃত্বকে গণমাধ্যমের সমালোচনা সহ্য করতে শিখতে হবে।\nকার্টুন ও ব্যঙ্গচিত্র প্রসঙ্গে তারেক রহমানের অবস্থান তুলে ধরে তিনি বলেন, “কার্টুন করার অধিকার নিশ্চিত করতেই তো ১৫ বছর আন্দোলন হয়েছে। গণমাধ্যম পূর্ণ স্বাধীনতা নিয়ে কাজ করবে।\"\nঅর্থনৈতিক গণতন্ত্রের প্রসঙ্গ তুলে ধরে তিনি বলেন, রাষ্ট্রের ক্ষমতা কমিয়ে জনগণের ক্ষমতা বাড়াতে হবে। নারীর ক্ষমতায়ন, গ্রামীণ অর্থনীতি, ক্ষুদ্র উদ্যোক্তা, ডিজিটাল কর্মসংস্থান এবং সরকার-বেসরকারি খাত–\n-এনজিওর অংশীদারিত্বের মাধ্যমে উন্নয়ন বাস্তবায়নের ওপর গুরুত্ব দেন তিনি।\nসংকলক পরিচিতি:\nসংকলক মারুফ মল্লিক সাংবাদিকতা দিয়ে কর্মজীবন শুরু করে আন্তর্জাতিক রাজনীতি ও জলবায়ু পরিবর্তন বিষয়ে গবেষণা করেছেন। জার্মানি ও সুইডেনে উচ্চশিক্ষা শেষে বর্তমানে আন্তর্জাতিক সম্পর্ক নিয়ে গবেষণা ও লেখালেখিতে যুক্ত।\nঅন্যদিকে এহসান মাহমুদও একজন সাংবাদিক, কলামিস্ট ও রাজনৈতিক বিশ্লেষক। তাঁর প্রকাশিত গ্রন্থের মধ্যে রয়েছে উপন্যাস, কবিতা ও রাজনৈতিক বিশ্লেষণমূলক বই।\nঅনুষ্ঠান শেষে অতিথিরা বলেন, ‘আমি কোনো আগন্তুক নই’ শুধু একটি বই নয়, এটি সমসাময়িক বাংলাদেশের রাজনীতি ও ভবিষ্যৎ ভাবনার একটি দলিল।\nগ্রন্থের সংকলক এহসান মাহমুদ বলেন, ‘আমি কোনো আগন্তুক নই’ কোনো ব্যক্তিকেন্দ্রিক তোষণমূলক বা তৈলমর্দনকারী বই নয়। তিনি বলেন, বইটি প্রকাশের ঘোষণা দেওয়ার পর সামাজিক যোগাযোগমাধ্যমে যে প্রতিক্রিয়া দেখা গেছে, তা আমাদের গণমাধ্যম পাঠ ও রাজনৈতিক বোঝাপড়ার জায়গায় এক ধরনের সংকটের ইঙ্গিত দেয়।\nসংকলক হিসেবে নিজের অবস্থান ব্যাখ্যা করে তিনি বলেন, “এই বইয়ে মূলত লেখকরা তুলে ধরেছেন- তারা কেমন বাংলাদেশ দেখতে চান। দীর্ঘ ফ্যাসিবাদী শাসনের পর যদি বিএনপির সামনে রাষ্ট্র পরিচালনার সুযোগ আসে, তাহলে কীভাবে আরেকটি ফ্যাসিবাদী পথ এড়িয়ে গণতান্ত্রিক, মানবিক ও সহনশীল রাষ্ট্র গড়ে তোলা যায়- সেই সতর্কবার্তাই এখানে দেওয়া হয়েছে।”\nতিনি বলেন, “এই বই কোনো পক্ষের বন্দনা নয়; এটি একটি সম্ভাবনাময় রাজনৈতিক ভবিষ্যতের জন্য দায়িত্বশীল প্রশ্ন তোলার প্রয়াস।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amd1mmnqiyhss",
    "title": "কক্সবাজারে এমজিআই এফএমসিজি ডিভিশনের বাৎসরিক সেলস কনফারেন্স",
    "publication_date": "2025-12-24T18:22:33+06:00",
    "keywords": "কক্সবাজার,আমার-দেশ",
    "body": "কক্সবাজারে অনুষ্ঠিত হয়েছে দেশের অন্যতম শীর্ষস্থানীয় শিল্পগোষ্ঠী মেঘনা গ্রুপ অব ইন্ডাস্ট্রিজ (এমজিআই)-এর এফএমসিজি ডিভিশনের বাৎসরিক সেলস কনফারেন্স ২০২৫। কক্সবাজারের সি পার্ল বিচ রিসোর্ট অ্যান্ড স্পা-তে সম্প্রতি দুইটি পর্বে আয়োজিত এই কনফারেন্সে এফএমসিজি ডিভিশনের ১০টি সেলস লাইনের প্রায় ১১০০ জন সেলস কর্মকর্তা ও প্রতিনিধি অংশগ্রহণ করেন।\n‘টুগেদার উই রাইজ’ প্রতিপাদ্যকে সামনে রেখে আয়োজিত এ কনফারেন্সে আগামী বছরগুলোতে নির্ধারিত লক্ষ্য অর্জনে সম্মিলিতভাবে কাজ করার অঙ্গীকার ব্যক্ত করা হয়। সেলস কনফারেন্স ২০২৫-এ প্রধান অতিথি হিসেবে ভার্চুয়ালি যুক্ত হন এমজিআই চেয়ারম্যান ও ম্যানেজিং ডিরেক্টর মোস্তফা কামাল। বিশেষ অতিথি হিসেবে উপস্থিত ছিলেন এমজিআই ডিরেক্টর তাহমিনা মোস্তফা।\nপ্রধান অতিথির বক্তব্যে মোস্তফা কামাল বলেন, দেশের আর্থ-সামাজিক প্রেক্ষাপটে পরিবর্তনের ফলে মানুষের জীবনযাত্রার মান উন্নত হয়েছে। সময়ের সাথে তাল মিলিয়ে মানসম্মত ও নতুন নতুন পণ্য উৎপাদন এবং সেগুলো ভোক্তাদের কাছে সহজলভ্য করে তুলতে এমজিআই আগামীতেও কাজ করে যাবে। এ লক্ষ্যে সবার সম্মিলিত প্রচেষ্টার ওপর গুরুত্বারোপ করে তিনি বলেন, এক লক্ষ্যে একসাথে এগিয়ে গেলে কোনো বাধাই অগ্রযাত্রাকে থামাতে পারবে না।\nবিশেষ অতিথির বক্তব্যে তাহমিনা মোস্তফা বলেন, ফ্যাক্টরি, সাপ্লাই চেইন, ফাইন্যান্স, ব্র্যান্ড, অপারেশনস এবং সেলস লিডার—সবাই এফএমসিজি পরিবারের অবিচ্ছেদ্য অংশ। সেলস কোনো আলাদা বিভাগ নয়, বরং এটি সবার সম্মিলিত কমিটমেন্ট। তিনি ২০২৬ সালে শৃঙ্খলা, কঠোর পরিশ্রম ও নিষ্ঠার সঙ্গে কাজ করে বাজারে ফ্রেশ, নাম্বার ওয়ান ও অ্যাক্টিফিট ব্র্যান্ডের শক্ত অবস্থান ধরে রাখার অঙ্গীকারের কথাও তুলে ধরেন।\nকনফারেন্সে আরো উপস্থিত ছিলেন এমজিআই চিফ অ্যাকাউন্টস অফিসার মোঃ রহমতুল্লাহ খন্দকার, চিফ হিউম্যান রিসোর্সেস অফিসার আতিক উজ জামান খান, সিনিয়র জিএম ও হেড অব অ্যাকাউন্টস এস এম মুজিবুর রহমান, সিনিয়র জেনারেল ম্যানেজার (ব্র্যান্ড) কাজী মোঃ মহিউদ্দিন, এসবিইউ হেড কাজী তৌহিদুজ্জামানসহ বিভিন্ন ফ্যাক্টরি ও সেলস লাইন হেড এবং অন্যান্য বিভাগের কর্মকর্তাবৃন্দ।\nসেলস কনফারেন্সে আগামী দিনের লক্ষ্য অর্জনে কৌশলগত পরিকল্পনা ও বাস্তবায়ন প্রক্রিয়া নিয়ে আলোচনা করা হয়। পাশাপাশি টিম বিল্ডিং অ্যাক্টিভিটি, সেলস চ্যাম্পিয়ন, সেলস হিরো ও লং সার্ভিস অ্যাওয়ার্ড প্রদান করা হয়। প্রতিটি পর্বেই ছিল স্বনামধন্য শিল্পীদের মনোজ্ঞ সাংস্কৃতিক পরিবেশনা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amd9uud94nz9n",
    "title": "আমানত প্রবৃদ্ধিতে ইউসিবির পরিচালনা পর্ষদের সন্তোষ প্রকাশ",
    "publication_date": "2025-12-24T18:21:21+06:00",
    "keywords": "আমার-দেশ,ইউনাইটেড-কমার্শিয়াল-ব্যাংক",
    "body": "আমানত প্রবৃদ্ধিতে সন্তোষ প্রকাশ করে সংশ্লিষ্ট সকলকে ধন্যবাদ ও কৃতজ্ঞতা জানিয়েছেন ইউনাইটেড কমার্শিয়াল ব্যাংক পিএলসি (ইউসিবি)-র পরিচালনা পর্ষদ।\nপর্ষদের নিয়মিত সভার অংশ হিসেবে (২৩ ডিসেম্বর) প্রধান কার্যালয়ে অনুষ্ঠিত হয়েছে বছরের সর্বশেষ সভা। সভায় সভাপতিত্ব করেন ইউসিবির চেয়ারম্যান শরীফ জহীর।সভায় ইউসিবির ভাইস চেয়ারম্যান মো. সাজ্জাদ হোসেন; নির্বাহী কমিটির চেয়ারম্যান মো. তানভীর খান; রিস্ক ম্যানেজমেন্ট কমিটির চেয়ারম্যান মো. ইউসুফ আলী; অডিট কমিটির চেয়ারম্যান ওবায়দুর রহমান এফসিএ; ইউসিবির ব্যবস্থাপনা পরিচালক ও সিইও মোহাম্মদ মামদুদুর রশীদ, কোম্পানি সেক্রেটারি তানভীর আহমেদ সিদ্দিকীসহ অন্যান্য সিনিয়র কর্মকর্তারা উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdscwfogmua8",
    "title": "দিনাজপুর- ৩ আসনে খালেদা জিয়ার পক্ষে মনোনয়ন ফরম সংগ্রহ",
    "publication_date": "2025-12-24T18:16:50+06:00",
    "keywords": "খালেদা-জিয়া,আমার-দেশ,দিনাজপুর",
    "body": "দিনাজপুর- ৩ (সদর) আসনে বিএনপি প্রার্থী বিএনপির চেয়ারপার্সন বেগম খালেদা জিয়ার পক্ষে মনোনয়ন ফরম সংগ্রহ করা হয়েছে। বুধবার দুপুর ১টার দিকে জেলা রিটার্নিং কর্মকর্তা ও জেলা প্রশাসক রফিকুল ইসলামের কার্যালয় থেকে তার পক্ষে মনোনয়ন ফরম সংগ্রহ করেন জেলা বিএনপির সাধারণ সম্পাদক বখতিয়ার আহমেদ কচি।\nএ সময় জেলা বিএনপির সহ-সভাপতি মাহবুব আহমেদ, মো. আবু বকর সিদ্দিক, সাংঠনিক সম্পাদক আনিসুর রহমান বাদশা, দিনাজপুর পৌর বিএনপির সাধারণ সম্পাদক মহিউদ্দিন মন্ডল বকুলসহ বিএনপি ও বিভিন্ন অঙ্গ সহযোগী সংগঠনের নেতাকর্মীরা উপস্থিত ছিলেন।\nমনোনয়ন ফরম সংগ্রহ শেষে উপস্থিত জেলা বিএনপির সহ-সভাপতি ও দিনাজপুর চেম্বার অব কমার্স অ্যান্ড ইন্ডাস্ট্রির সভাপতি মো. আবু বকর সিদ্দিক বলেন, বেগম খালেদা জিয়া সাবেক তিনবারের প্রধানমন্ত্রী। তিনি দিনাজপুরের কন্যা। এরআগে দিনাজপুরবাসী তাকে ভোট দেয়ার সুযোগ পায়নি। এবারে তাকে প্রার্থী হিসেবে পেয়েছে। দিনাজপুর সদরের ভোটাররা অধীর আগ্রহে তাকে ভোট দেয়ার জন্য অপেক্ষা করছেন। দিনাজপুর সদরের ভোটাররা বিপুল ভোটে তাকে বিজয়ী করবেন ইনশাআল্লাহ।\nউল্লেখ্য, ত্রয়োদশ জাতীয় সংসদ নির্বাচনকে কেন্দ্র করে দিনাজপুর সদর আসনে বিএনপির নেতাকর্মীদের মধ্যে বিপুল উৎসাহ-উদ্দীপনা লক্ষ্য করা গেছে। নেতাকর্মীরা বেগম খালেদা জিয়ার সুস্থতা কামনা করছেন। তারা আশা করছেন বেগম জিয়া দ্রুত সুস্থ হয়ে উঠবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdxlu1dyvaco",
    "title": "বিয়ের মঞ্চে হাদি হত্যার বিচার চাইলেন ফরহাদ-মহিউদ্দীন",
    "publication_date": "2025-12-24T18:13:40+06:00",
    "keywords": "আমার-দেশ,এস-এম-ফরহাদ,শরীফ-ওসমান-হাদি",
    "body": "বিয়ে করেছেন ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) সাধারণ সম্পাদক (জিএস) এসএম ফরহাদ ও এজিএস মহিউদ্দীন খান। এদিকে বিয়ের মঞ্চে এসএম ফরহাদ ও এজিএস মহিউদ্দীন খান ইনকিলাব মঞ্চের মুখপাত্র শরীফ ওসমান হাদির হত্যার বিচার চেয়েছেন।\nএনিয়ে লেখক, অ্যাক্টিভিস্ট ও রাজনৈতিক বিশ্লেষক পিনাকী ভট্টাচার্য একটি ফটো কার্ড শেয়ার করে ফেসবুকে স্ট্যাটাস দিয়েছেন। যে ছবি পোস্ট করেছেন যেখানে দেখা যাচ্ছে বরের সাজে ফরহাদ ও মহিউদ্দীন ‘জাস্টিস ফর হাদি’ লেখা প্ল্যাকার্ড নিয়ে দাঁড়িয়ে আছেন।\nপিনাকী লেখেন, ‘ডাকসুর জিএস ফরহাদ এবং এজিএস মহিউদ্দীনকে ধন্যবাদ। জীবনের গুরুত্বপূর্ণ দিনেও তারা শহীদ হাদিকে তাদের কর্মসূচিতে রেখেছে।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdsopxopopmt",
    "title": "সংস্কৃতির সকল অঙ্গন থেকেই ইসরাইলকে নিষিদ্ধের দাবি আইরিশ কার্টুনিস্টের",
    "publication_date": "2025-12-24T18:08:06+06:00",
    "keywords": "ফিলিস্তিন,আমার-দেশ,ইসরাইল,ইউরোভিশন",
    "body": "ইউরোভিশন গানের প্রতিযোগিতা ২০২৬-এ ইসরাইলের অংশগ্রহণের তীব্র সমালোচনা করেছেন আইরিশ কার্টুনিস্ট হ্যারি বার্টন। তার সাম্প্রতিক লেখাগুলো গণমাধ্যমে দারুণ ঝড় তুলেছে। তিনি বলেছেন, গাজায় গণহত্যা সত্ত্বেও ইসরাইলকে এ প্রতিযোগিতায় অংশ নিতে দেওয়া একটি ভুল সিদ্ধান্ত। প্রকৃতপক্ষে তাদেরকে সকল সাংস্কৃতিক ও ক্রীড়া ইভেন্ট থেকে নিষিদ্ধ করা উচিত।\nগত ৪ ডিসেম্বর ইউরোপীয় সম্প্রচার ইউনিয়নের (ইবিইউ) ইসরা ইলকে ২০২৬ সালের ইউরোভিশনে অংশগ্রহণের অনুমতি দিলে বিশ্বজুড়ে তীব্র প্রতিক্রিয়া দেখা দেয়।\nফিলিস্তিনিদের উপর ইসরাইলের চালানো মারাত্মক আক্রমণ, যা এখনো চলমান রয়েছে এবং গাজায় মানবসৃষ্ট দুর্ভিক্ষের কথা উল্লেখ করে ইতোমধ্যে স্পেন, নেদারল্যান্ডস, আয়ারল্যান্ড, স্লোভেনিয়া এবং আইসল্যান্ড হিসেবে নিজেদেরকে প্রতিযোগিতা থেকে প্রত্যাহারের ঘোষণা দিয়েছে। আরো অনেক দেশই তাদের অনুসরণ করার সম্ভাবনা রয়েছে।\nএমনই পদক্ষেপের একটি অংশ হিসেবে দ্য আইরিশ এক্সামিনার সংবাদমাধ্যমের জন্য কার্টুন এঁকেছেন বার্টন।\n৬ ডিসেম্বরে প্রকাশিত কার্টুনটিতে দেখা যায়, ইসরাইলের একজন গায়িকা এক হাতে মাইক্রোফোন এবং অন্য হাতে পতাকা, নীল পোশাক পরে স্পটলাইটের নিচে দাঁড়িয়ে গাইছেন। তবে, তার পোশাকের চারপাশে, পায়ের কাছে লাল রক্তের দাগ। অন্যদিকে তার চারপাশে, উজ্জ্বল আলোর বাইরে এবং অন্ধকারে ঢাকা, গাজার ধ্বংসস্তূপের দৃশ্য।\nবার্টন বলেন, কার্টুনটি আসন্ন ইউরোভিশনে ইসরাইলের প্রবেশের প্রতিক্রিয়া, কারণ উপরের বাম দিকে ইউরোভিশন ২৬ শব্দগুলি স্পষ্টভাবে দেখা যাচ্ছে।\nতিনি বলেন, ‘ফিলিস্তিনে গণহত্যা চালানোর পর ইসরাইল যেভাবে ইউরোভিশনে অংশ নিতে পারছে, তা ‘ভুল’।\nডাবলিন-ভিত্তিক এই কার্টুনিস্ট যুক্তি দিয়ে জানিয়েছেন যে, ইসরাইলকে কেবল ইউরোভিশন থেকে নয়, বরং সমস্ত সাংস্কৃতিক ও ক্রীড়া ইভেন্ট থেকেও নিষিদ্ধ করা উচিত।\nতিনি বলেন, ‘যদি ইউক্রেনে আগ্রাসনের জন্য রাশিয়াকে ক্রীড়া ইভেন্ট থেকে নিষিদ্ধ করা যায়, তাহলে আমরা কীভাবে ইসরাইলের ক্ষেত্রে একই কাজ না করে থাকতে পারি?’\n২০২২ সালের ফেব্রুয়ারিতে রাশিয়া-ইউক্রেন যুদ্ধ শুরুর মাত্র কয়েকদিন পর, রাশিয়া এই ধরনের নিষেধাজ্ঞার মুখোমুখি হয়।\nবার্টন আরো বলেন, ‘গাজায় ইসরাইলের কর্মকাণ্ড খুবই ভয়াবহ। আমার মতে, আমরা সব উপেক্ষা করে কেবল নিজেদের জীবন স্বাভাবিকভাবে চালিয়ে নেব, এই ধারণাটি হাস্যকর।\"\nউল্লেখ্য, ২০২৩ সালের অক্টোবর থেকে, ইসরাইলের সেনাবাহিনী গাজায় ৭০,৭০০ জনেরও বেশি মানুষকে হত্যা করেছে, যাদের বেশিরভাগই নারী ও শিশু, এবং এছাড়া আরো ১,৭১,০০০ জনেরও বেশি মানুষ আহত হয়েছে এই নৃশংস আক্রমণে, যা গাজা উপত্যকাকে কে ধ্বংসস্তূপে পরিণত করেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdc51vmas7cr",
    "title": "সেই মান্নান ভূইয়ার আসনে বিএনপির প্রার্থী মনজুর এলাহী",
    "publication_date": "2025-12-24T18:05:16+06:00",
    "keywords": "আমার-দেশ,নরসিংদী,শিবপুর",
    "body": "সেই মান্নান ভূইয়ার আসনে বিএনপি প্রার্থী হয়েছেন মনজুর এলাহী। বুধবার দুপুরে তার হাতে মহাসচিব মির্জা ফখরুল ইসলাম আলমগীর স্বাক্ষরিত মনোনয়ন ফরম তুলে দেন বিএনপির যুগ্ম মহাসচিব শহীদ উদ্দিন চৌধুরী এ্যানি।\nজানা গেছে, মান্নান ভূইয়া ছিলেন নরসিংদী- ৩ (শিবপুর) আসনের প্রার্থী ও বিএনপির সাবেক মহাসচিব। আসন্ন জাতীয় সংসদ নির্বাচনে দলটির প্রার্থী হয়েছেন জেলা বিএনপির সাধারণ সম্পাদক মনজুর এলাহী। তিনি সদর উপজেলা পরিষদের দুইবার উপজেলা চেয়ারম্যান ছিলেন।\nদলীয় মনোনয়ন পেয়ে মনজুর এলাহী মহান আল্লাহ তায়ালার কাছে শুকরিয়া আদায় করে বলেন, শিবপুরবাসীর দোয়া আল্লাহপাক কবুল করেছেন। তিনি বিএনপির ভারপ্রাপ্ত চেয়ারম্যান তারেক রহমানসহ কেন্দ্রীয় নেতৃবৃন্দের প্রতি কৃতজ্ঞতা প্রকাশ করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd2tckf0fdp1",
    "title": "তারেক রহমানের ফ্লাইট ছাড়বে মধ্যরাতে",
    "publication_date": "2025-12-24T18:04:23+06:00",
    "keywords": "তারেক-রহমান,আমার-দেশ,সালাহউদ্দিন-আহমদ",
    "body": "বিএনপির ভারপ্রাপ্ত চেয়ারম্যান তারেক রহমানের ফ্লাইট বুধবার মধ্যরাতে লন্ডনের হিথ্রো বিমানবন্দর থেকে বাংলাদেশের উদ্দেশে রওনা হবে বলে জানিয়েছেন সালাহউদ্দিন আহমদ।\nতিনি বলেন, বাংলাদেশ বিমানের এ নিয়মিত ফ্লাইটে তারেকের সঙ্গে তার পরিবারের সদস্যরাও থাকছেন।\nবুধবার দুপুরে গুলশানে চেয়ারপারসনের কার্যালয়ে সংবাদ সম্মেলনে এসব কথা বলেন সালাহউদ্দিন আহমদ, যিনি তারেক রহমান স্বদেশ প্রত্যাবর্তন কমিটির আহ্বায়কও।\nসালাহউদ্দিন আহমদ বলেন, আমাদের নেতা বাংলাদেশ বিমানের এক নিয়মিত ফ্লাইটে লন্ডন থেকে বাংলাদেশ সময় মধ্যরাতে হিথ্রো বিমানবন্দর থেকে যাত্রা করে আগামীকাল সকালে সিলেটে যাত্রা বিরতির পর বেলা ১১টা ২০মিনিটে ঢাকায় অবতরণ করবেন ইনশাআল্লাহ।\nঢাকায় শাহজালাল আন্তর্জাতিক বিমানবন্দরে বিএনপির ভারপ্রাপ্ত চেয়ারম্যানকে অভ্যর্থনা জানাবেন দলের স্থায়ী কমিটির সদস্যরা। এরপর সড়ক পথে এভারকেয়ার হাসপাতালে যাবেন তিনি। যাওয়ার পথে ৩৬ জুলাই এক্সপ্রেস ওয়ে অর্থাৎ ৩০০ ফুটে তিনি সংবর্ধনা অনুষ্ঠানে যোগ দেবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdkdexdeedog",
    "title": "নতুন অ স্ত্র দেশে প্রবেশ করাচ্ছে আওয়ামী স ন্ত্রা সী রা",
    "publication_date": "2025-12-24T18:01:58+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd7r6bqxxkdb",
    "title": "সিলেটের নেতাকর্মীদের প্রতি যে নির্দেশনা দিলেন রিজভী",
    "publication_date": "2025-12-24T17:56:41+06:00",
    "keywords": "আমার-দেশ,নেতা,অ্যাডভোকেট-রুহুল-কবির-রিজভী",
    "body": "বিএনপির ভারপ্রাপ্ত চেয়ারম্যান তারেক রহমানের প্রত্যাবর্তন ঘিরে সিলেটের ওসমানী আন্তর্জাতিক বিমানবন্দরে অভ্যর্থনা জানাতে নেতাকর্মীদের ভিড় না করার নির্দেশনা দেওয়া হয়েছে। বুধবার বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী এক সংবাদ বিজ্ঞপ্তিতে নেতাকর্মীদের প্রতি এ নির্দেশনা দিয়েছেন।\nএতে বলা হয়, বাংলাদেশ জাতীয়তাবাদী দল-বিএনপির ভারপ্রাপ্ত চেয়ারম্যান তারেক রহমান আগামীকাল (বৃহস্পতিবার, ২৫ ডিসেম্বর) বাংলাদেশ বিমানযোগে লন্ডন থেকে স্বদেশে প্রত্যাবর্তন করবেন। তাকে বহনকারী বিমান লন্ডন থেকে আসার পথে সিলেট ওসমানী আন্তর্জাতিক বিমানবন্দর হয়ে ঢাকা হজরত শাহজালাল আন্তর্জাতিক বিমানবন্দরে অবতরণ করবে।\nবিজ্ঞপ্তিতে আরো জানানো হয়, বিএনপি এবং এর অঙ্গ ও সহযোগী সংগঠনের সকল পর্যায়ের নেতাকর্মীসহ সংশ্লিষ্ট সকলকে সিলেট ওসমানী আন্তর্জাতিক বিমানবন্দরে অভ্যর্থনা জানাতে সমবেত ও ভিড় না করার জন্য দলের পক্ষ থেকে নির্দেশ প্রদান করা হয়েছে।\nসিলেট জেলা ও মহানগরসহ সিলেট বিভাগের বিএনপি এবং এর অঙ্গ ও সহযোগী সংগঠনের নেতাকর্মীদের দলীয় নির্দেশনা মান্য করার জন্য বিশেষভাবে আহ্বান জানানো হয়েছে বিজ্ঞপ্তিতে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdtknpsbawm2",
    "title": "তারেক রহমানের সংবর্ধনাস্থলে বিএনপি নেতাকর্মীদের ঢল",
    "publication_date": "2025-12-24T17:51:42+06:00",
    "keywords": "তারেক-রহমান,বিএনপি,আমার-দেশ",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরা উপলক্ষে গণসংবর্ধনার আয়োজন করছে দলটি। রাজধানীর ৩৬ জুলাই এক্সপ্রেস ওয়ে অর্থাৎ ৩০০ ফুটে এলাকায় এ আয়োজনের প্রস্তুতি হিসেবে মঞ্চ তৈরির কার্যক্রম প্রায় সম্পন্ন হয়েছে।\nপ্রায় দেড় যুগ পর আগামীকাল বৃহস্পতিবার দুপুরে লন্ডন থেকে দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তার স্বদেশ প্রত্যাবর্তনকে স্মরণীয় করে তুলতে এবং রাজকীয় সংবর্ধনা দিতে এ মঞ্চ নির্মাণ করা হয়েছে।\nএদিকে, তার আগমন উপলক্ষে রাজধানীসহ বিভিন্ন জেলা থেকে নেতাকর্মীরা সংবর্ধনাস্থলে উপস্থিত হতে শুরু করেছেন। স্লোগান, প্ল্যাকার্ড ও উচ্ছ্বাসে পুরো মঞ্চ এলাকাকে উৎসবমুখর পরিবেশে পরিণত করেছে।\nবুধবার সকাল থেকেই মঞ্চের শেষ মুহূর্তের কাজ ও সজ্জার প্রস্তুতি প্রায় সম্পন্ন হয়েছে। সরেজমিনে দেখা গেছে, ব্যানার, পতাকা, তোরণ ও আলোকসজ্জায় সাজানো মঞ্চ এলাকা পরিদর্শনে নেতাকর্মীরা হাজির হচ্ছেন। অনেকেই আগের রাত থেকেই অবস্থান নিয়েছেন।\nনিরাপত্তা নিশ্চিত করতে মঞ্চ ও আশেপাশের এলাকায় পুলিশের পাশাপাশি সেনাবাহিনীর টিমও টহল দিচ্ছে। সংশ্লিষ্ট সূত্র জানায়, সার্বিক নিরাপত্তা ব্যবস্থায় ঝুঁকিমুক্ত পরিবেশ নিশ্চিত করতে সমন্বিতভাবে কাজ চলছে।\nজাতীয়তাবাদী ছাত্রদল কেন্দ্রীয় সংসদের সহ সাধারণ সম্পাদক মেহেদী আলামিন বলেন, স্বৈরাচার পতনের পর এটিই বাংলাদেশের সবচেয়ে বড় রাজনৈতিক মুহূর্ত। ২৫ ডিসেম্বর শুধু বিএনপির নয়, সাধারণ মানুষেরও আনন্দের দিন। মানুষের চোখ-মুখে উচ্ছ্বাস দেখলে বোঝা যায়, নেতৃত্ব ও জনগণ একসঙ্গে রয়েছে।\nতিতুমীর কলেজের ছাত্রদল নেতা মীর মোহাম্মদ খোকন বলেন, নেতাকে স্বাগত জানাতে মানুষের আগমন এক জাতীয় উৎসবের মতো। আমরা পুরো আয়োজন সুন্দরভাবে শেষ করতে প্রস্তুত।\nঢাকা মহানগর উত্তর ৩১নং ওয়ার্ডের যুবদলের সদস্যসচিব মো. নাসির উদ্দিন বিশ্বাস বলেন, এ সমাবেশ প্রমাণ করবে, নেতার পেছনে জনগণ আছে। এত বছর পরও তার নামেই মানুষ পথের পাশে দাঁড়ায়, এটা সাধারণ ব্যাপার নয়।\nবিএনপির স্থায়ী কমিটির সদস্য সালাহউদ্দিন আহমেদ বলেন, আমাদের নেতা বাংলাদেশ বিমানের এক নিয়মিত ফ্লাইটে লন্ডন থেকে বাংলাদেশ সময় মধ্যরাতে হিথ্রো বিমানবন্দর থেকে যাত্রা করে আগামীকাল সকালে সিলেটে যাত্রা বিরতির পর বেলা ১১টা ২০মিনিটে ঢাকায় অবতরণ করবেন ইনশাআল্লাহ।\nঢাকায় শাহজালাল আন্তর্জাতিক বিমানবন্দরে বিএনপির ভারপ্রাপ্ত চেয়ারম্যানকে অভ্যর্থনা জানাবেন দলের স্থায়ী কমিটির সদস্যরা। এরপর সড়ক পথে এভারকেয়ার হাসপাতালে যাবেন তিনি। যাওয়ার পথে তিনি সংবর্ধনা অনুষ্ঠানে যোগ দেবেন। ৩৬ জুলাই এক্সপ্রেস ওয়ে অর্থাৎ ৩০০ ফুটে সংক্ষিপ্ত অনুষ্ঠানটির আয়োজন করেছে বিএনপি।\nতিনি বলেন, এটি সংক্ষিপ্ত অনুষ্ঠান হবে। সেখানে তিনি দেশবাসীর প্রতি ধন্যবাদ ও কৃতজ্ঞতা জ্ঞাপন করবেন এবং মহান আল্লাহর দরবারে শুকরিয়া আদায় করবেন। এরপর তিনি চলে যাবে এভারকেয়ার হাসপাতালে। সেখান থেকে তারেক রহমান গুলশান অ্যাভিনিউতে ১৯৬ নম্বর বাসায় যাবেন। এই বাসায় তারেক রহমান থাকবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdtuusq64v3s",
    "title": "ফেনীর জামাতা হলেন ডাকসু জিএস ফরহাদ",
    "publication_date": "2025-12-24T17:42:44+06:00",
    "keywords": "ফেনী,আমার-দেশ,এস-এম-ফরহাদ",
    "body": "ফেনীর জামাতা হয়েছেন ঢাকা বিশ্ববিদ্যালয় কেন্দ্রীয় ছাত্র সংসদদের (ডাকসুর) সাধারণ সম্পাদক এসএম ফরহাদ। পাত্রী সোনাগাজীর জাময়াত নেতা এমদাদুল্লাহ কাজলের বড় মেয়ে। তিনি চট্টগ্রাম বিশ্ববিদ্যালয়ের সমাজ বিজ্ঞান বিভাগের শিক্ষার্থী ও চাকসুর নির্বাহী সদস্য জান্নাতুল ফেরদৌস সানজিদা।\nএসএম ফরহাদও চট্টগ্রামের সন্তান। তার বাবা চট্টগ্রাম বায়তুর শরফ মাদ্রাসার প্রিন্সিপাল মাওলানা ফোরকান।\nপ্রার্থীর পারিবারিক সূত্রে জানা যায়, বুধবার ২৪ ডিসেম্বর জোহরের নামাজের পর ঢাকার একটি মসজিদে জামায়াত আমির ডা. শফিকুর রহমানের উপস্থিতিতে বিবাহ সম্পন্ন করা হয়।\nনাম প্রকাশে অনিচ্ছুক সোনাগাজীর এক জামায়াত নেতা জানান, ফরহাদকে জামাই হিসেবে পেয়ে আমরা গর্ভিত। আমাদের মেয়েও কোন অংশ কম নয়। চাকসু নির্বাচনে সানজিদা ৬ হাজার ভোট পেয়ে চট্টগ্রাম বিশ্ববিদ্যালয়ে মতো সর্বোচ্চ শিক্ষাপ্রতিষ্ঠানের ছাত্র সংসদ নির্বাচনে নির্বাচিত হয়ে ছিলেন।\nপ্রঙ্গগত, ডাকসুর জিএস ফরহাদের বাগদান অনুষ্ঠান ডিসেম্বরের মাঝামাঝি হওয়ার পারিবারিক ভাবে কথা ছিল। ওই সময় হঠাৎ ইনকিলাব মঞ্চের মুখপাত্র শহীদ ওসমান হাদির মৃত্যুর ঘটনায় তাৎক্ষণিক পেছানো হয়েছিল বাগদানের দিন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amd9gfesitmfb",
    "title": "আ. লীগ নেতাদের নদের তীররক্ষা বাঁধ নির্মাণ প্রকল্পে বাধা",
    "publication_date": "2025-12-24T17:42:16+06:00",
    "keywords": "আমার-দেশ,সাঘাটা,বাঁধ-নির্মাণ",
    "body": "গাইবান্ধার সাঘাটায় স্থানীয়দের বাধার কারণে ব্রহ্মপুত্র নদের ডান তীর রক্ষা প্রকল্পের কাজ মুখ থুবড়ে পড়েছে। নানা অজুহাতে ঠিকাদারের গাফিলতিতে এমনিতেই প্রকল্পের কাজে ধীরগতি চলছে, তার উপর আবার প্রকল্পের সামনে ঘরবাড়ি, দোকানপাট সহ বিভিন্ন স্থাপনা সরাতে বাধা প্রদান করায় নদীর তীর রক্ষা প্রকল্পটি বাস্তবায়ন করা নিয়ে জটিলতার সৃষ্টি হয়েছে।\nস্থানীয়রা জানান, সাঘাটা উপজেলাকে ব্রহ্মপুত্র নদীর করাল থাবা থেকে রক্ষায় নদী শাসন প্রকল্প হাতে নেয় পানি উন্নয়ন বোর্ড। নদী ভাঙন থেকে রক্ষার জন্য গাইবান্ধা পানি উন্নয়ন বোর্ড প্রায় ৮০০ কোটি টাকা ব্যয়ে ব্রহ্মপুত্র নদের ডান তীর রক্ষা প্রকল্পের কাজ শুরু করে।\nপ্রায় এক যুগ ধরে প্রকল্পটি চললেও প্রশাসনিক নানা অজুহাত দেখিয়ে বেশিরভাগ সময়ই প্রকল্পটির কাজ বন্ধ রাখে ঠিকাদারি প্রতিষ্ঠান। অত্যন্ত ধীরগতির কারণে এ প্রকল্পের ভবিষ্যৎ নিয়েও প্রশ্ন দেখা দেয় এলাকাবাসীর মাঝে। এরই মাঝে প্রকল্পের ৩ ও ৪ নং প্যাকেজের সাঘাটা উপজেলার মুন্সিরহাট এলাকার বাসিন্দা নিষিদ্ধ ঘোষিত আওয়ামী লীগের নেতা আজাদুল ও মোনারুল ইসলাম সহ কয়েকজন প্রকল্প এলাকায় থাকা ঘরবাড়ি ও দোকানপাট সরাতে স্থানীয়দের নানা ভাবে বাধার সৃষ্টি করছে। দোকানপাট ও ঘরবাড়ি না সরানোর কারণে নদী শাসন প্রকল্পের কাজে সমস্যার সম্মুখীন হতে হচ্ছে।\nএ ব্যাপারে ঠিকাদারি প্রতিষ্ঠান বিজে টেক্সটাইল লিমিটেডের প্রকৌশলী আসাদ মিয়ার সাথে কথা বললে তিনি জানান, ঘরবাড়ি ও দোকানপাট সরানো না হলে সিসি ব্লক ফেলানোর কাজ করা সম্ভব হচ্ছে না।\nবর্ষা মৌসুমের আগে কাজ শেষ করতে না পারলে সাঘাটার বিস্তীর্ণ এলাকা নদীগর্ভে বিলীন হয়ে যাবে। এতে এলাকাবাসী প্রকল্পের সুফল হতে বঞ্চিত হবে।\nএ বিষয়ে কথা হলে গাইবান্ধা পানি উন্নয়ন বোর্ডের নির্বাহী প্রকৌশলী শরিফুল ইসলাম জানান, কাজের ক্ষেত্রে এরকম সমস্যা মাঝে মধ্যে হয়। তবে সব কিছু জেনে জানানো হবে বলেও জানান তিনি।\nসাঘাটা উপজেলা নির্বাহী কর্মকর্তা মো. আশরাফুল কবীরের সাথে কথা বললে তিনি জানান, আগামী এক সপ্তাহের মধ্যে সব স্থাপনা সরানোর নির্দেশ দেওয়া হয়েছে। এ সময়ের মধ্যে স্থাপনা না সরালে তাদের বিরুদ্ধে আইনগত ব্যবস্থা নেওয়া হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdva45pfftnu",
    "title": "নির্বাচনে অংশ নিতে পারবেন না নাগরিক ঐক্যের মান্না",
    "publication_date": "2025-12-24T17:32:23+06:00",
    "keywords": "হাইকোর্ট,আমার-দেশ,জাতীয়-সংসদ-নির্বাচন",
    "body": "ঋণ খেলাপির তালিকা থেকে নাম বাদ দেওয়ার নির্দেশনা চেয়ে নাগরিক ঐক্যের সভাপতি মাহমুদুর রহমান মান্নার রিট খারিজ করে দিয়েছেন হাইকোর্ট।\nবুধবার বিচারপতি মো. বজলুর রহমান ও বিচারপতি মো. মনজুর আলমের হাইকোর্ট বেঞ্চে ঋণখেলাপির তালিকা থেকে নিজের নাম বাদ দেওয়ার আবেদন নিয়ে আসেন। সব শুনে হাইকোর্ট মান্নার রিট খারিজ করে দেন। এর ফলে তিনি নির্বাচনে আর অংশ নিতে পারবেন না।\nহাইকোর্টের আদেশের বিরুদ্ধে চেম্বার আদালতে যেতে পারবেন মান্না। তবে আগামী তিন দিন ছুটি থাকায় তিনি আপিল করতে পারবেন না। ফলে ২৮ তারিখের আগে ঋণখেলাপির তালিকায়ই থাকবে তার নাম।\nএর আগে গত ৩ ডিসেম্বর মাহমুদুর রহমান মান্নার নেতৃত্বাধীন প্রতিষ্ঠান আফাকু কোল্ড স্টোরেজ লিমিটেডের কাছে খেলাপি ৩৮ কোটি ৪ লাখ ৭৬ হাজার টাকা আদায়ে ‘কল ব্যাক নোটিশ’ জারি করেছিল ইসলামী ব্যাংক বাংলাদেশ লিমিটেডের বগুড়া বড়গোলা শাখা।\nমান্না ও তার দুই অংশীদারের ঠিকানায় পাঠানো এ নোটিশে গত ১৮ ডিসেম্বরের মধ্যে বকেয়া পরিশোধের নির্দেশ দেওয়া হয়। নির্ধারিত সময়ের মধ্যে পরিশোধ না করলে তাদের বিরুদ্ধে আইনগত ব্যবস্থা নেওয়া হবে বলে উল্লেখ করা হয়েছিল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdgbikdssy6t",
    "title": "বাড়ি থেকে বের হওয়ার পরদিন হত্যার শিকার জাসাস নেতা",
    "publication_date": "2025-12-24T17:26:50+06:00",
    "keywords": "গাজীপুর,আমার-দেশ,শ্রীপুর",
    "body": "গাজীপুরের শ্রীপুরে রাতে বাড়ি থেকে বের হওয়ার পরদিন জাতীয়তাবাদী সাংস্কৃতিক সংস্থা (জাসাস)র এক নেতাকে কুপিয়ে ও পিটিয়ে হত্যা করেছে দুর্বৃত্তরা। বুধবার ভোর চারটার দিকে উপজেলার গোসিংগা ইউনিয়নের কেবিএম ব্রিকস নামের একটি ইটভাটায় এ ঘটনা ঘটে।\nনিহত ফরিদ সরকার (৪১) গোসিংগা ইউনিয়নের নারায়নপুর গ্রামের জামাল উদ্দিন সরকারের ছেলে। তিনি শ্রীপুরের গোসিংগা ইউনিয়নের জাতীয়তাবাদী সামাজিক সাংস্কৃতিক সংস্থা (জাসাস) যুগ্ম সাধারণ সম্পাদক।\nনিহতের বাবা জামাল উদ্দিন সরকার জানান, ২০ বছর প্রবাস জীবন শেষে বছর খানেক আগে দেশে আসে ফরিদ। মঙ্গলবার দিবাগত রাত সাড়ে দশটার দিকে রাতের খাবার খেয়ে গোসিংগা এবিএম ব্রিকস নামে ইট ভাটায় যাওয়ার কথা বলে বাড়ি থেকে বের হয়ে আসে। ফরিদ ওই ইট ভাটায় মাটি সরবরাহ করতো। স্থানীয় সদস্য সবুজ মেম্বারের মাধ্যমে জানতে পারেন ফরিদ সড়ক দুর্ঘটনায় আহত হয়েছেন। এ খবর পেয়ে তিনি ইট খোলায় এসে দেখেন ফরিদ মাটিতে পড়ে আছেন। তার গায়ে ধারালো অস্রের একাধিক আঘাত ছিল। পরে তিনি তাকে উদ্ধার করে শ্রীপুর উপজেলা স্বাস্থ্য কমপ্লেক্স নিয়ে যান। সেখানে প্রাথমিক চিকিৎসার পর গাজীপুর শহীদ তাজ উদ্দিন আহমদ মেডিকেল কলেজ হাসপাতালে নিয়ে গেলে কর্তব্যরত চিকিৎসক মৃত ঘোষণা করেন।\nশ্রীপুর থানার ওসি মো. নাসির আহমদ জানান, প্রাথমিক ভাবে কিছু তথ্য পাওয়া গেছে। তবে তদন্তের স্বার্থে তা পরে জানানো হবে ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdndnbvi8sdr",
    "title": "পোস্টাল ভোট বিডি অ্যাপে নিবন্ধনের সময় বাড়লো",
    "publication_date": "2025-12-24T17:24:53+06:00",
    "keywords": "নির্বাচন-কমিশন,আমার-দেশ,পোস্টাল-ভোট-বিডি",
    "body": "ত্রয়োদশ জাতীয় সংসদ নির্বাচন ও গণভোটকে সামনে রেখে পোস্টাল ভোট বিডি অ্যাপে নিবন্ধনের সময় বাড়িয়েছে নির্বাচন কমিশন (ইসি)।\nবুধবার আগারগাঁওয়ের নির্বাচন ভবনে সাংবাদিকদের এ তথ্য জানান ইসির সিনিয়র সচিব আখতার আহমেদ।\nসচিব বলেন, আমাদের পোস্টাল ভোট বিডি অ্যাপে নিবন্ধনের সময়সীমা ২৫ ডিসেম্বর পর্যন্ত নির্ধারিত ছিল। এটা বাড়িয়ে ৩১ ডিসেম্বর পর্যন্ত নির্ধারণ করা হয়েছে। যারা নিবন্ধন প্রক্রিয়ায় এখনো অংশগ্রহণ করেননি, তারা অনুগ্রহ করে ৩১ ডিসেম্বরের মধ্যে নিবন্ধন সম্পন্ন করবেন।\nসচিব আরও জানান, বাংলাদেশ ব্যাংককে অনুরোধ করেছি আগামী শনিবার তফসিলি ব্যাংকগুলোকে খোলা রাখতে। যাতে নমিনেশন পেপার সাবমিশনের সাথে প্রাসঙ্গিক বিষয়, ব্যাংকের ট্রানজেকশনের কোনো বিষয় থাকলে সেটা যেন সম্ভাব্য প্রার্থীরা বা তাদের এজেন্টা ঠিকমতো সম্পন্ন করতে পারেন।\nবিএনপির ভারপ্রাপ্ত চেয়ারম্যান তারেক রহমানের সংবর্ধনায় আচরণ লঙ্ঘন হবে কিনা, সেইগুলো আপনারা দেখভাল করবেন কিনা? সাংবাদিকদের এমন প্রশ্নের জবাবে সচিব বলেন, সেটি রিটার্নিং অফিসার দেখবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdgvjf3djtsd",
    "title": "ওয়ারীতে লা রিভের ২৭তম স্টোরে আধুনিকতার এক অনন্য মিলন",
    "publication_date": "2025-12-24T17:18:12+06:00",
    "keywords": "আমার-দেশ",
    "body": "ঢাকার ঐতিহ্যবাহী ওয়ারীতে গ্রান্ড স্টোর উদ্বোধন করলো দেশের শীর্ষস্থানীয় ফ্যাশন ও লাইফস্টাইল ব্র্যান্ড লা রিভ।\nবুধবার এম. আর. খান টাওয়ার, গ্রাউন্ড ফ্লোরে এক বর্ণিল ও উৎসবমুখর আয়োজনে নতুন এই স্টোরের যাত্রা শুরু হয়। উদ্বোধনী দিনটি ঘিরে ছিল সাজসজ্জা, অতিথিদের উপস্থিতি, নতুন উইন্টার কালকশন ও বিশেষ অফারের মাধ্যমে এক পূর্ণাঙ্গ ফ্যাশন সেলিব্রেশন।\nউদ্বোধনী আয়োজনে উপস্থিত ছিলেন লা রিভ-এর প্রধান নির্বাহী কর্মকর্তা মন্নুজান নার্গিস, রিভ গ্রুপের প্রতিষ্ঠাতা চেয়ারম্যান এম রেজাউল হাসান, ব্র্যান্ডের ডিজাইনার, ঊর্ধ্বতন কর্মকর্তাবৃন্দ, লয়্যাল গ্রাহক, মিডিয়া প্রতিনিধি ও শুভানুধ্যায়ীরা।\nঢাকার অন্যতম প্রাচীন এলাকা ওয়ারীর সাংস্কৃতিক ঐতিহ্যের সাথে মিলিয়ে উদ্বোধনী আয়োজনেও ছিল ভিন্নতা। ঐতিহ্যবাহী ঘোড়ার গাড়িতে ব্রান্ডিং ও উদ্বোধনী আয়োজনের মাধ্যমে ওয়ারীর ইতিহাস ও সংস্কৃতিকে সম্মান জানিয়ে যাত্রা শুরু করেছে এই স্টোরটি, যা উপস্থিত অতিথি ও স্থানীয় ক্রেতাদের মাঝে বাড়তি আকর্ষণ তৈরি করেছে।\nলা রিভ-এর প্রধান নির্বাহী কর্মকর্তা মন্নুজান নার্গিস বলেন, “ওয়ারী শুধু একটি এলাকা নয়, এটি ঢাকার ইতিহাস ও সংস্কৃতির একটি জীবন্ত অংশ। লা রিভের একটি স্টোর এখানে আগেও ছিল। সেই অভিজ্ঞতা থেকে আমরা দেখেছি যে, ওয়ারীর মানুষ ফ্যাশন বোঝেন, স্টাইল বোঝেন, ফ্যাশন মৌসুমের নতুন ট্রেন্ডের প্রতিও তাদের আগ্রহ অনেক বেশি। আর সেই কারণেই এত বড় পরিসরে এখানেই লা রিভের ২৭তম স্টোর করার সিদ্ধান্ত নেয়া হয়েছে। আমরা চেয়েছি, ওয়ারীর ঐতিহ্যের সঙ্গে আধুনিক ফ্যাশনের একটি সুন্দর সংযোগ তৈরি হোক।”\nতিনি আরও বলেন, “এই গ্রান্ড স্টোরটির পরিসর খোলামেলা এবং বিশেষভাবে ইন্টেরিয়র ডিজাইন করা, যাতে গ্রাহকরা স্বাচ্ছন্দ্যে শপিং করতে পারেন। নারী, পুরুষ, টিনএজার ও শিশু সবার জন্য এখানে রাখা হয়েছে বিস্তৃত কালেকশন। একসাথে এত বড় পরিসরে এত ভ্যারাইটি কালেকশন উপস্থাপন করার সুযোগ আমাদের ব্র্যান্ড জার্নির একটি গুরুত্বপূর্ণ ধাপ।”\nনতুন এই ওয়ারী স্টোরে পাওয়া যাচ্ছে লা রিভের সর্বশেষ উইন্টার কালেকশন, পাশাপাশি রয়েছে জনপ্রিয় নার্গিসাস কালেকশন। স্টোরজুড়ে সাজানো হয়েছে বিভিন্ন ক্যাটাগরির পোশাক, ডেইলি ওয়্যার থেকে শুরু করে ফেস্টিভ ও লাইফস্টাইল ফ্যাশন পর্যন্ত। এম, আর, খান টাওয়ারের গ্রাউন্ড ফ্লোরের বিশাল এই স্পেসে প্রতিটি সেকশন আলাদা করে সাজানো হয়েছে, যাতে ক্রেতারা সহজেই নিজের পছন্দের স্টাইল খুঁজে নিতে পারেন।\nলা রিভ তাদের ২৭তম স্টোর উদ্বোধন উপলক্ষে গ্রাহকদের জন্য রেখেছে বিশেষ অফার। ২৪ ডিসেম্বর প্রথম ১০০ জন ক্রেতার জন্য ৫০০০ টাকা বা তার বেশি কেনাকাটায় থাকছে ২৭% ছাড়। এছাড়া ২৪ থেকে ২৯ ডিসেম্বর পর্যন্ত ২৫০০ টাকা থেকে ৪৯৯৯ টাকার কেনাকাটায় সকলের জন্য থাকছে ১৫% ছাড়।\nওয়ারীর গ্রান্ড স্টোরের পাশাপাশি অনলাইনেও কেনা যাবে লা রিভের সকল পোশাক। ঘরে বসে কিনতে ভিজিট করতে হবে www.lerevecraze.com। এছাড়াও লা রিভের অফিশিয়াল অ্যাপ, ফেসবুক ও ইনস্টাগ্রামের ইনবক্সে যোগাযোগ করে অনলাইন কেনাকাটা করা যাবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdbcte3trhlv",
    "title": "রিহ্যাব ফেয়ার ২০২৫ শুরু",
    "publication_date": "2025-12-24T17:11:06+06:00",
    "keywords": "আমার-দেশ,মেলা,রিহ্যাব",
    "body": "শুরু হল আবাসন খাতের সবচেয়ে বড় আয়োজন রিহ্যাব ফেয়ার ২০২৫। চীন মৈত্রী সম্মেলন কেন্দ্র বুধবার প্রধান অতিথি হিসাবে এবছর রিহ্যাব ফেয়ার ২০২৫ এর উদ্বোধন করেন রাজউকের চেয়ারম্যান ইঞ্জিনিয়ার মো. রিয়াজুল ইসলাম।\nবিশেষ অতিথি হিসেবে উপস্থিত ছিলেন জাতীয় গৃহায়ন কর্তৃপক্ষ (এনএইচএ) এর চেয়ারম্যান মোছা. ফেরদৌসী বেগম। ৪ দিনব্যাপী এ মেলা চলবে ২৭ ডিসেম্বর পর্যন্ত। এবারের ফেয়ারে ২২০টি স্টল থাকছে। রিয়েল এস্টেট প্রতিষ্ঠান ছাড়াও বিল্ডিং ম্যাটেরিয়ালস ও অর্থলগ্নিকারী প্রতিষ্ঠানকে অংশগ্রহণ করার সুযোগ করে দিয়েছে রিহ্যাব।\nউদ্বোধনী অনুষ্ঠানে রাজউক চেয়ারম্যান বলেন, একটি দশে গড়ে তুলতে ভবন নির্মাণের সঙ্গে যুক্ত উদ্যোক্তা ও নির্মাণকারীরা গুরুত্বপূর্ণ ভূমিকা পালন কারেন। তিনি বলনে, আবাসন খাতে নানা পেশাজীবী সংগঠন যুক্ত থাকলেও বাস্তবে ভবন নির্মাণের মূল দায়িত্ব উদ্যোক্তা ও নির্মাতাদরেই।\nরাজউক চেয়ারম্যান বলনে, আজ যদি কোনো প্লট মালকিকে নিজের টাকায় বাড়ি নির্মাণ করতে বলা হয়, তাহলে ঢাকা শহরে কয়টি ভবন আদৌ তৈরি হতো—তা ভাবনার বিষয় । র্দীঘদনি ধরে আবাসন খাত নানা চড়াই-উতরাই পেরিয়ে এসেছে উল্লখে করে তিনি বলেন, বর্তমানে কিছুটা মন্দা থাকলেও এটি স্থায়ী নয়, সুদিন অবশ্যই ফিরে আসবে।\nডেভেলপারদরে বিষয়ে প্রচলিত ভুল ধারণার কথা তুলে ধরে রিয়াজুল ইসলাম বলেন, অনেকে মনে করেন ডেলেপাররা শুধু নিজেদের ব্যবসার কথা ভাবেন। আমি দৃঢ়ভাবে বিশ্বাস করি, এই ধারণা সঠিক নয়। হয়তো হাতে গোনা কয়েকজন ব্যতিক্রম থাকতে পারেন, তবে সবাই একটি সুন্দর, পরিকল্পিত ও নিয়মের মধ্যে গড়ে ওঠা শহরই চান।\nবিশেষ অতিথি হিসেবে জাতীয় গৃহায়ন কর্তৃপক্ষ (এনএইচএ) এর চেয়ারম্যান মোছা. ফেরদৌসী বেগম, নিয়ম অনুযায়ী ভবন তৈরির কথা বলেন।\nউদ্বোধনী অনুষ্ঠানে সভাপতিত্ব করেন রিহ্যাব প্রেসিডেন্ট মো. ওয়াহিদুজ্জামান। সদস্য এবং ক্রেতাদের মধ্যে সেতুবন্ধন তৈরি করতে এই ফেয়ার গুরুত্বপূর্ণ ভূমিকা রাখবে বলে মনে করেন তিনি। রিহ্যাব প্রেসিডেন্ট বলেন, অর্থনৈতিক অগ্রগতির সাথে সাথে মানুষের ভাল জায়গায় সুন্দর একটি ফ্ল্যাট নিয়ে থাকার আগ্রহ বাড়ছে। আমরা নাগরিকদের স্বপ্ন পূরণে কাজ করে যাচ্ছি।\nরিহ্যাব এর সিনিয়র ভাইস প্রেসিডেন্ট লিয়াকত্ আলী ভুইয়া আবাসন খাতের বিভিন্ন অবদানের কথা তুলে ধরে বলেন, বর্তমান প্রেক্ষাপটে একজন নাগরিকের পক্ষে হাউজিং লোন ছাড়া ফ্ল্যাট বা প্লট ক্রয় করা প্রায় অসম্ভব। ক্রেতারা যাতে খুব সহজে এই ঋণ পেতে পারে সেই ব্যবস্থা করার জানি জানান তিনি। পরিকল্পিত ও আধুনিক বাসস্থান তৈরিতে গৃহঋণের অবদান অনস্বীকার্য।\nঅনুষ্ঠানে স্বাগত বক্তব্য দেন রিহ্যাবের পরিচালক ও মেলা কমিটির কো চেয়ারম্যান মিরাজ মোক্তাদির। অনুষ্ঠানে রিহ্যাবের ভাইস প্রসেডিন্টে-১ লায়ন এম.এ. আউয়াল (সাবেক এমপি), রিহ্যাব এর ভাইস প্রেসিডেন্ট-২ এবং রিহ্যাব ফেয়ার কমিটির চেয়ারম্যান মোহাম্মদ আক্তার বিশ্বাস, ভাইস প্রেসিডেন্ট-৩ ইঞ্জি. আব্দুল লতিফ, ভাইস প্রেসিডেন্ট (ফিন্যান্স) আব্দুর রাজ্জাক, ভাইস প্রেসিডেন্ট হাজী দেলোয়ার হোসেন, রিহ্যাব পরিচালক ও ফেয়ার স্ট্যান্ডিং কমিটির কো চেয়ারম্যান সুরুজ সরদার, রিহ্যাব পরিচালক ও প্রেস এ্যান্ড মিডিয়া স্ট্যান্ডিং কমিটির চেয়ারম্যান মুহাম্মদ লাবিব বিল্লাহ্সহ রিহ্যাব পরিচালকবৃন্দ এবং অন্যান্য নেতৃবৃন্দ উপস্থিত ছিলেন।\nপ্রতিদিন সকাল ১০ থেকে রাত ৯টা পর্যন্ত ক্রেতা দর্শনার্থীরা মেলায় প্রবেশ করতে পারবেন। মেলায় দুই ধরনের টিকিট থাকছে। একটি সিঙ্গেল এন্ট্রি অপরটি মাল্টিপল এন্ট্রি। সিঙ্গেল টিকিটের প্রবেশ মূল্য ৫০ টাকা। আর মাল্টিপল এন্ট্রি টিকিটের প্রবেশ মূল্য ১০০ টাকা। মাল্টিপল এন্ট্রি টিকিট দিয়ে একজন দর্শনার্থী মেলার সময় ৫ বার প্রবেশ করতে পারবেন। এন্ট্রি টিকিটের প্রাপ্ত সম্পূর্ণ অর্থ দুঃস্থদের সাহায্যার্থে ব্যয় করা হবে। এবছর প্রতিদিন র‌্যাফেল ড্র অনুষ্ঠিত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/information-technology/amdeb971uiurn",
    "title": "ইন্টারনেট বন্ধ করা যাবে না, অধ্যাদেশের খসড়া অনুমোদন",
    "publication_date": "2025-12-24T17:10:51+06:00",
    "keywords": "আমার-দেশ,উপদেষ্টা-পরিষদ,ইন্টারনেট,টেলিযোগাযোগ-নীতি",
    "body": "কখনোই ইন্টারনেট বন্ধ করা যাবে না এমন বিধান রেখে বাংলাদেশ টেলিযোগাযোগ অধ্যাদেশের সংশোধন প্রস্তাব পাশ করেছে উপদেষ্টা পরিষদ।\nবুধবার এক সংবাদ বিজ্ঞপ্তিতে বলা হয়, উপদেষ্টা পরিষদের ৫২তম বৈঠকে বাংলাদেশ টেলিযোগাযোগ অধ্যাদেশের সংশোধন প্রস্তাব পাশ হয়েছে। এর মাধ্যমে টেলিযোগাযোগ সেবার মানবৃদ্ধি, এর রেগুলেশন এবং রাষ্ট্রের সার্ভেইল্যান্স কাঠামোতে গঠনমূলক পরিবর্তন আনা হয়েছে।\nসংশোধিত অধ্যাদেশে বেশ কিছু গুরুত্বপূর্ণ সংশোধনী আনা হয়েছে। এই সংশোধনের মধ্যে প্রধান কিছু প্রস্তাব হচ্ছে-\n১) ইন্টারনেট বা টেলিযোগাযোগ সেবা কখনোই বন্ধ করা যাবে না এরকম বিধান রাখা হয়েছে (ধারা ৯৭)।\n২) ২০১০ সালের বিতর্কিত সংশোধনের কাঠামো থেকে বেরিয়ে এসে বিটিআরসির স্বাধীনতা ও জবাবদিহিতা নিশ্চিত করা হয়েছে। মন্ত্রণালয় ও বিটিআরসির ক্ষমতা ও কার্যপরিধির মধ্যে ভারসাম্য আনা হয়েছে। আগে সকল লাইসেন্স ইস্যুর অনুমোদন মন্ত্রণালয় থেকে হলেও, এখন থেকে জাতীয় পর্যায়ে গুরুত্বপূর্ণ কিছু লাইসেন্সে মন্ত্রণালয় ইন্ডিপেন্ডেন্ট স্টাডির ভিত্তিতে অনুমোদনের জন্য দায়িত্বপ্রাপ্ত হবে ও অন্যান্য সকল লাইসেন্স ইস্যু করার এখতিয়ার বিটিআরসির কাছে ফিরিয়ে দেওয়া হয়েছে। এছাড়াও ডাক টেলিযোগাযোগ বিষয়ক সংসদীয় স্থায়ী কমিটির সভাপতির সভাপতিত্বে একটি 'জবাবদিহিতা কমিটি' গঠন করা হয়েছে।\n৩) লাইসেন্সের আবেদন থেকে শুরু করে সিদ্ধান্ত পর্যন্ত সময় কমানো হয়েছে। এছাড়াও পূর্বের আইনে বর্ণিত উচ্চ জরিমানা, রিকারিং জরিমানা কমানো হয়েছে, যা টেলিযোগাযোগ খাতকে বিনিয়োগবান্ধব করবে।\n৪) এখন থেকে প্রতি চার মাসে বিটিআরসিকে গণশুনানি করতে হবে, তার ফলো-আপ ওয়েবসাইটে রাখতে হবে এবং কনফ্লিক্ট অফ ইন্টারেস্ট রোধেও বিধান রয়েছে। (খারা ৮৭)\n৫) সিম ও ডিভাইস রেজিস্ট্রেশনের তথ্য ব্যবহার করে কোনো নাগরিককে নজরদারি বা অযথা হয়রানি করা আইনত দণ্ডনীয় অপরাধ করা হয়েছে। (ধারা ৭১)\n৬) \"Speech Offence\" সম্পর্কিত নিবর্তনমূলক ধারা পরিবর্তন করে সাইবার সুরক্ষা অধ্যাদেশ ২০২৫ এর ধারাবাহিকতায় কেবল সহিংসতার আহ্বানকেই অপরাধের আওতাভুক্ত রাখা হয়েছে। (ধারা ৬৬ক)\n৭) টেলিযোগাযোগ সেবার ক্ষেত্রে আপিল এবং সালিশ বিষয়ক ধারা রাখা হয়েছে। (ধারা ৮২৭)\n৮) 'সেন্টার ফর ইনফরমেশন সাপোর্ট প্রতিষ্ঠা' (ধারা ১৭ক)\nক) আইনানুগ ইন্টারসেপশনের সংজ্ঞা এবং পরিধি স্পষ্টভাবে এবং সুবিস্তারে আইনে নির্ধারিত করা হয়েছে।\nখ) কেবল বিচারিক ও জরুরি আইনানুগ ইন্টারসেপশনের প্রয়োজনে স্বরাষ্ট্র মন্ত্রণালয়ের অধীনে 'সেন্টার ফর ইনফরমেশন সাপোর্ট' প্রতিষ্ঠা করা হয়েছে। যা বাধ্যতামূলকভাবে ব্যক্তিগত উপাত্ত সুরক্ষা অধ্যাদেশের মানদণ্ড অনুযায়ী পরিচালিত হতে হবে।\nগ) জাতীয় নিরাপত্তা, আইনশৃঙ্খলা, জরুরি প্রাণরক্ষার প্রয়োজনে, বিচারিক বা তদন্তের প্রয়োজন এবং আন্তঃসীমান্ত সংক্রান্ত কাজে সুনির্দিষ্ট কার্যপদ্ধতি অনুসরণ করে আইনানুগ ইন্টারসেপশন করতে পারবে।\nঘ) এই কাজ কেবল আইনে স্পষ্টভাবে বর্ণিত নির্দিষ্ট কিছু সংস্থা, সেটিও কেবল নিজ নিজ অধিক্ষেত্রের মধ্যে করতে পারবে।\nঙ) 'সেন্টার ফর ইনফরমেশন সাপোর্ট (CIS)' এর মাধ্যমে রোল বেজড অ্যাক্সেস কন্ট্রোল (role based access control) ও আধা বিচারিক কাউন্সিলের অনুমোদন ব্যতীত ইন্টারসেপশন কার্যক্রম পরিচালনা করা যাবে না।\nচ) নতুন গঠিত CIS নিজে কোনও ইন্টারসেপশন পরিচালনা করতে পারবে না, এটি কেবল কারিগরি সহায়তা প্রদান করবে। (ধারা ১৭ক) (More on the implications of this clause, like stopping political surveillance and abuse of surveillance/blackmailing) 'সেন্টার ফর ইনফরমেশন সাপোর্ট প্রতিষ্ঠার জন্য বর্ণিত সংশোধনের মাধ্যমে এনটিএমসি (ন্যাশনাল টেলিকমিউনিকেশন্স মনিটরিং সেন্টার) বিলুপ্ত ঘোষণা করা হয়েছে (ধারা ৯৭ক)।\n৮) আইনানুগ ইন্টারসেপশনের জবাবদিহিতা নিশ্চিতকরণের লক্ষ্যে আধা-বিচারিক কাউন্সিল ও সংসদীয় তদারকির বিধান আনা হয়েছে। কাউন্সিলের নিকট বেআইনি ইন্টারসেপশনের বিরুদ্ধে অভিযোগ দায়ের করা যাবে।\nক) আধা বিচারিক কাউন্সিল আইন বিচার ও সংসদ বিষয়ক মন্ত্রণালয়ের মন্ত্রী (সভাপতি), প্রিন্সিপাল স্টাফ অফিসার এবং স্বরাষ্ট্র মন্ত্রণালয়ের সচিবকে নিয়ে গঠিত হয়েছে।\nখ) সংসদীয় স্থায়ী কমিটি আইনানুগ ইন্টারসেপশন বিষয়ে প্রতি বছর একটি জাতীয় বার্ষিক প্রতিবেদন জনগণের নিকট প্রকাশ করবে যাতে ইন্টারসেপশনের ক্ষেত্রসমূহসহ বর্ণিত থাকবে। সংসদীয় স্থায়ী কমিটি প্রতি বছর কার্যক্রম বাজেট এবং প্রাতিষ্ঠানিক সক্ষমতা যাচাই করবে।\n৯) ইমেজ এবং ভয়েস প্রোটেকশন, সিম ডেটা এবং ডিভাইস ডেটা প্রোটেকশনের বিধান রাখা হয়েছে।\n১০) এই আইনের অধীন সকল ব্যবস্থাপনা জাতিসংঘ, আইটিইউসহ আন্তর্জাতিক উত্তম অনুশীলনের সহিত সামঞ্জস্য থাকবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdpiuuce3gch",
    "title": "ছাত্রশিবিরের কেন্দ্রীয় সদস্য সম্মেলন শুক্রবার",
    "publication_date": "2025-12-24T17:07:29+06:00",
    "keywords": "আমার-দেশ,ছাত্রশিবির",
    "body": "ইসলামী ছাত্রশিবিরের কেন্দ্রীয় সদস্য সম্মেলন–২০২৫ অনুষ্ঠিত হবে আগামী শুক্রবার। রাজধানীর বাংলাদেশ চীন মৈত্রী সম্মেলন কেন্দ্রে দিনব্যাপী আয়োজিত এ সম্মেলনে সারা দেশের সদস্যরা অংশগ্রহণ করবেন।\nসকাল ৮টায় পবিত্র কোরআন তেলওয়াতের মধ্য দিয়ে সম্মেলনের প্রথম অধিবেশন শুরু হবে। সম্মেলনের উদ্বোধন ঘোষণার পর দেশ-বিদেশের গুরুত্বপূর্ণ ও বরেণ্য মেহমান এবং বিশিষ্ট ইসলামিক স্কলারসহ অতিথিদের বক্তব্যের মধ্য দিয়ে বেলা একটায় প্রথম অধিবেশন সমাপ্ত হবে।\nস্বল্প বিরতির পর দুপুর দুইটা থেকে সম্মেলনের সমাপনী অধিবেশন শুরু হবে। এই অধিবেশনে কেন্দ্রীয় সভাপতি নির্বাচন ও সেক্রেটারি জেনারেল মনোনয়ন, সমাপনী বক্তব্য ও দোয়া-মোনাজাতের মাধ্যমে বার্ষিক সদস্য সম্মেলনের কার্যক্রম শেষ হবে।\nবুধবার সংগঠনটির প্রেস বিজ্ঞপ্তিতে এসব তথ্য জানানো হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdipcra5atz2",
    "title": "ঢাকা-৫ আসনে মনোনয়ন নিলেন ইসলামী আন্দোলনের হাজী ইবরাহীম",
    "publication_date": "2025-12-24T17:02:24+06:00",
    "keywords": "আমার-দেশ,মনোনয়ন",
    "body": "ঢাকা-৫ আসনে নির্বাচনের জন্য ইসলামী আন্দোলন বাংলাদেশ মনোনীত প্রার্থী হাজী মো. ইবরাহীমের পক্ষ থেকে মনোনয়নপত্র সংগ্রহ করা হয়েছে।\nবুধবার দুপুরে নির্বাচন পরিচালনা কমিটির নেতারা রাজধানীর সেগুনবাগিচায় বিভাগীয় কমিশনারের কার্যালয় থেকে এই মনোনয়নপত্র সংগ্রহ করেন তারা।\nএসময় ইসলামী আন্দোলন বাংলাদেশ ঢাকা মহানগর দক্ষিণ শাখার সিনিয়র সহ-সভাপতি ও ঢাকা-৫ আসন নির্বাচন পরিচালনা কমিটির আহ্বায়ক আলহাজ আলতাফ হোসেন বলেন, হাজী মো. ইবরাহীম ডেমরা-যাত্রাবাড়ির মানুষের হৃদয়ে অবস্থান করে নিতে সক্ষম হয়েছেন। তিনি ঢাকা দক্ষিণ সিটি কর্পোরেশন এর ৬৭ নং ওয়ার্ডে পরপর দুইবার নির্বাচিত কাউন্সিলর হিসেবে দায়িত্ব পালন করেছেন সুনামের সঙ্গে। দায়িত্ব পালনকালে তার বিরুদ্ধে কোন দুর্নীতি চাঁদাবাজি ও অনৈতিকতার অভিযোগ নেই। আমরা আশাবাদী ঢাকা পাঁচ আসনের জনগণ তাদের যোগ্য প্রতিনিধি হিসেবে আল্লাহভীরু ও সৎ নেতা হিসেবে হাজী মো. ইবরাহীমকে বিপুল ভোটে বিজয়ী করে সংসদে পাঠাবে, ইনশাআল্লাহ।\nমনোনয়ন সংগ্রহকালে আরো উপস্থিত ছিলেন ঢাকা-৫ আসন নির্বাচন পরিচালনা কমিটির যুগ্ম আহ্বায়ক হাজী এমদাদুল হক, প্রধান সমন্বয়ক হাফেজ সৈয়দ ওমর ফারুক, ইসলামী ছাত্র আন্দোলনের সাবেক সেক্রেটারি জেনারেল ও নির্বাচন পরিচালনা কমিটির যুগ্ম সমন্বয়ক শেখ মাহবুবুর রহমান নাহিয়ান, নেসার উদ্দীন, মোস্তাফিজুর রহমান, মিজানুর রহমান, হাফিজুর রহমান, সাইফুল ইসলাম সুমন, হাবিবুর রহমান, মাসুদ কামালসহ স্থানীয় নেতারা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amd9csjzgc6n2",
    "title": "বাবার দল বিলুপ্ত করে বিএনপির মনোনয়ন নিলেন হুদা, রেলপথ অবরোধ",
    "publication_date": "2025-12-24T16:50:41+06:00",
    "keywords": "বিএনপি,আমার-দেশ,কিশোরগঞ্জ,রেলপথ-অবরোধ",
    "body": "কিশোরগঞ্জ–৫ (নিকলী–বাজিতপুর) আসনে শেখ মজিবুর রহমান ইকবালের পরিবর্তে এহসানুল হুদাকে বিএনপির মনোনয়ন দেওয়ার প্রতিবাদে বাজিতপুরের সরারচর রেলস্টেশনে রেলপথ অবরোধ করে বিক্ষোভ করেছেন ইকবাল সমর্থকরা।\nবুধবার দুপুরে ইকবাল সমর্থকরা সচরাচর রেলস্টেশনের রেললাইনের ওপর গাছের গুঁড়ি ফেলে অবরোধ সৃষ্টি করেন। এতে ট্রেন চলাচল ব্যাহত হয়।\nগত সোমবার গুলশানে বিএনপির চেয়ারপারসনের রাজনৈতিক কার্যালয়ে নিজের দল বিলুপ্ত করে নেতাকর্মীদের নিয়ে বিএনপিতে যোগ দেন বাংলাদেশ জাতীয় দলের চেয়ারম্যান সৈয়দ এহসানুল হুদা।\nএর পর বুধবার সকালে কিশোরগঞ্জ–৫ আসনে শেখ মজিবুর রহমান ইকবালকে বাদ দিয়ে তাকে বিএনপির মনোনয়ন দেওয়া হয়। এই সিদ্ধান্তের প্রতিবাদে ইকবাল সমর্থকরা রেলপথ অবরোধে নামেন।\nকিশোরগঞ্জ রেলওয়ে স্টেশনের স্টেশন মাস্টার খলিলুর রহমান জানান, রেললাইনের ওপর লোকজন অবস্থান নেওয়ায় ঢাকা থেকে ছেড়ে আসা কিশোরগঞ্জগামী আন্তঃনগর ‘কিশোরগঞ্জ এক্সপ্রেস’ ট্রেন কুলিয়ারচর এলাকায় আটকা পড়ে।\nগত ৪ ডিসেম্বর দ্বিতীয় ধাপে গুলশানে বিএনপির চেয়ারপারসনের কার্যালয়ে আয়োজিত সংবাদ সম্মেলনে দলের মহাসচিব মির্জা ফখরুল ইসলাম আলমগীর বিএনপির যেসব সম্ভাব্য প্রার্থীর নাম ঘোষণা করেছিলেন ওই তালিকায় কিশোরগঞ্জ–৫ (নিকলী–বাজিতপুর) আসনে বিএনপির মনোনয়ন পেয়েছিলেন কেন্দ্রীয় নির্বাহী কমিটির সদস্য ও বাজিতপুর উপজেলা বিএনপির সভাপতি শেখ মজিবুর রহমান ইকবাল। একঘন্টা ট্রেন বন্ধ থাকার পর বর্তমানে চলাচল স্বাভাবিক রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdycgzwbcizp",
    "title": "এভারকেয়ার হাসপাতাল এলাকায় ড্রোন উড়ানো নিষেধ",
    "publication_date": "2025-12-24T16:47:54+06:00",
    "keywords": "আমার-দেশ,নিষিদ্ধ,ড্রোন",
    "body": "রাজধানীর এভারকেয়ার হাসপাতাল ও সংলগ্ন এলাকায় যেকোনো ধরনের ড্রোন ওড়ানো নিষিদ্ধ করেছে ঢাকা মেট্রোপলিটন পুলিশ (ডিএমপি)।\nবুধবার (২৪ ডিসেম্বর) ডিএমপি কমিশনার শেখ মো. সাজ্জাত আলী স্বাক্ষরিত এক গণবিজ্ঞপ্তিতে এ নির্দেশনা প্রদান করা হয়।\nগণবিজ্ঞপ্তিতে বলা হয়, জনশৃঙ্খলা রক্ষার স্বার্থে ঢাকা মেট্রোপলিটন পুলিশ অর্ডিন্যান্স (অর্ডিন্যান্স নং-III/৭৬) এর ২৮ ধারায় অর্পিত ক্ষমতাবলে আজ বুধবার (২৪ ডিসেম্বর) থেকে পরবর্তী নির্দেশ না দেওয়া পর্যন্ত রাজধানীর এভারকেয়ার হাসপাতাল এবং সংলগ্ন এলাকায় যেকোনো ধরনের ড্রোন ওড়ানো নিষিদ্ধ করা হলো।\nবিজ্ঞপ্তিতে আরো বলা হয়, অনুমোদনহীন ড্রোন ওড়ানোর বিরুদ্ধে যথাযথ আইনানুগ ব্যবস্থা গ্রহণ করা হবে। এ বিষয়ে ঢাকা মেট্রোপলিটন পুলিশ সংশ্লিষ্ট সকলের সহযোগিতা কামনা করছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdlvnusuzgxw",
    "title": "ফিলিস্তিনে ইসরাইলি আগ্রাসনে গভীর হচ্ছে মানবিক সংকট: জাতিসংঘ",
    "publication_date": "2025-12-24T16:46:11+06:00",
    "keywords": "ফিলিস্তিন,আমার-দেশ,জাতিসংঘ,ইসরাইল",
    "body": "জাতিসংঘ সতর্ক করে বলেছে, অধিকৃত পশ্চিম তীরে চলমান ইসরাইলি সামরিক আগ্রাসন ও অবৈধ বসতি স্থাপনকারীদের সহিংসতা ফিলিস্তিনিদের মারাত্মক ঝুঁকির মধ্যে ফেলেছে। আরো গভীর হচ্ছে মানবিক সংকট। বাড়ছে ত্রাণ সহায়তার প্রয়োজনীয়তা। ত্রাণ প্রবেশে ইসরাইলের বাধার কারণে গাজায় ক্রমবর্ধমান চাহিদা পুরণ করা খুবই কঠিন হয়ে পড়েছে। খবর টিআরটি ওয়ার্ল্ডের।\nএক বিবৃতিতে কোঅর্ডিনেশন অব হিউম্যানিটারিয়ান অ্যাফেয়ার্স জানায়, গত ৯ থেকে ২২ ডিসেম্বরের মধ্যে ছয়জন ফিলিস্তিনি নিহত হয়েছেন। এদের মধ্যে পাঁচজন ইসরাইলি বাহিনীর হাতে এবং একজন ইসরাইলি বসতি স্থাপনকারীর হামলায় মারা যায়। নিহতদের মধ্যে চারজই শিশু।\nবিবৃতিতে অধিকৃত পশ্চিম তীর জুড়ে অব্যাহত বাস্তুচ্যুতির বিষয়েও উদ্বেগ প্রকাশ করা হয়েছে। এতে বলা হয়, গত দুই সপ্তাহে বাড়িঘর ধ্বংস ও উচ্ছেদের কারণে ১০০ জনেরও বেশি ফিলিস্তিনি বাস্তুচ্যুত হয়েছেন, যার মধ্যে ৬৩ জন পূর্ব জেরুজালেমে এবং বাকিরা এরিয়া সি-তে।\nফিলিস্তিনের সরকারি পরিসংখ্যান অনুযায়ী, ২০২৩ সালের অক্টোবর থেকে ইসরাইলি বাহিনী ও অবৈধ বসতি স্থাপনকারীদের হামলায় পূর্ব জেরুজালেমসহ অধিকৃত পশ্চিম তীরে কমপক্ষে এক হাজার ১০২ জন ফিলিস্তিনি নিহত হয়েছে। আহত হয়েছেন প্রায় ১১ হাজার এবং প্রায় ২১ হাজার ফিলিস্তিনিকে আটক করা হয়েছে।\nএদিকে ত্রাণ প্রবেশে ইসরাইলের বাধার কারণে গাজায় ক্রমবর্ধমান চাহিদা পুরণ করা খুবই কঠিন হয়ে পড়েছে। পাশাপাশি সরঞ্জামের ঘাটতির কারণে গাজার পয়ঃনিষ্কাশন ব্যবস্থার রক্ষণাবেক্ষণ ও মেরামতের প্রচেষ্টা ব্যাহত হচ্ছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amd8qxqbeinsg",
    "title": "ডায়াবেটিস রোগীরা যেভাবে রোজা রাখলে ক্ষতি হবে না",
    "publication_date": "2025-12-24T16:39:05+06:00",
    "keywords": "চিকিৎসা,আমার-দেশ,রোজা,ডায়াবেটিস",
    "body": "কিছু নিয়ম মেনে এবং পূর্বপ্রস্তুতি নিয়ে ডায়াবেটিসের রোগীরাও রোজা রাখতে পারবেন। রমজান শুরুর কমপক্ষে ২ থেকে ৩ মাস আগে ডাক্তারের সঙ্গে পরামর্শ করে লাইফ স্টাইল রুটিন ঠিক করতে হবে ডায়াবেটিক রোগীদের।\nরমজান সামনে রেখে মঙ্গলবার (২৩ ডিসেম্বর) এক সংবাদ সম্মেলনে (এসেডবি) ক্লিনিক্যাল এন্ডোক্রিনোলজিস্ট অ্যান্ড ডায়াবেটোলজিস্ট অ্যাসোসিয়েশন অব বাংলাদেশ একথা জানায়।\nপরীবাগের মোতালেব টাওয়ারে অবস্থিত সংগঠনের কার্যালয়ে এই সংবাদ সম্মেলন অনুষ্ঠিত হয়। এসেডবির সভাপতি ও বাংলাদেশ মেডিকেল বিশ্ববিদ্যালয়ের এন্ডোক্রাইনোলজি বিভাগের প্রতিষ্ঠাতা চেয়ারম্যান মো. ফরিদ উদ্দিন অনুষ্ঠানে সভাপতিত্ব করেন।\nসংবাদ সম্মেলনে জানানো হয়, রোজা রাখা অবস্থায় রক্ত পরীক্ষা করা যায় এবং প্রয়োজন হলে ইনসুলিন ইনজেকশন নেয়া যেতে পারে। আলিমগণের কাছ থেকে আমরা জেনেছি এতে রোজার কোনো ক্ষতি হয়না। নিয়ম মেনে ডায়াবেটিস রোগী রোজা রাখতে পারবেন। সন্দেহ থাকলে অভিজ্ঞ দ্বীনদার ডাক্তার কিংবা হাক্কানী আলিমদের সঙ্গে পরামর্শ করে নিতে পারেন।\nঅনুষ্ঠানে আরও জানানো হয়, রোজা ইসলামের পাঁচটি স্তম্ভের মধ্যে অন্যতম স্তম্ভ। তাই রোজা রাখা প্রত্যেক প্রাপ্তবয়স্ক মুসলমানদের জন্য অবশ্যই করণীয়। গবেষণায় দেখা গেছে বাংলাদেশের প্রায় ৮০ ভাগ ডায়াবেটিস রোগীরা রোজা রেখে থাকেন। এক পরিসংখ্যানে দেখা গেছে, সারা বিশ্বের প্রায় ৫০ মিলিয়ন ডায়াবেটিস রোগী রোজা রাখেন, কিন্তু ডায়াবেটিস রোগীদের মধ্যে যারা চিকিৎসকের পরামর্শ ছাড়া রোজা রাখেন তারা বেশ কিছু জটিলতার সম্মুখীন হন, বিশেষ করে (১) রক্তে সুগারের স্বল্পতা (হাইপোগ্লাইসেমিয়া) (২) রক্তে সুগারের আধিক্য (হাইপারগ্লাইসেমিয়া) (৩) ডায়াবেটিস কিটোএসিডোসিস এবং (৪) পানি শুন্যতা বা ডিহাইড্রেসনে ভোগেন।\nএসেডবি (অ্যাসোসিয়েশন অফ ক্লিনিকাল এন্ডোক্রাইনোলজিস্ট এন্ড ডায়াবেটোলজিস্ট অফ বাংলাদেশ) জানায়, ডায়াবেটিস রোগী রোজা রাখতে পারবেন। যাদের সামর্থ্য আছে তাদের ডায়াবেটিস এমন কোন বাধা নয়। প্রয়োজন পূর্ব প্রস্তুতি। ডায়াবেটিস রোগীরা রমজানের কমপক্ষে ২-৩ মাস (রজব) পূর্বে ডাক্তারের সঙ্গে পরামর্শ করে প্রস্তুতি নেবেন। সাম্প্রতিক একাধিক গবেষণায় দেখা গেছে রমজানের পূর্বে প্রস্তুতি নিয়ে যারা রোজা রাখেন তাদের হাইপোগ্লাইসেমিয়া সহ অন্যান্য জটিলতা রমজানের পূর্বের চেয়েও অনেক কম হয়। আধুনিক চিকিৎসা পদ্ধতি সহজে এবং নিরাপদে রোজা রাখার সুযোগ করে দিয়েছে। রোজা স্বাস্থ্যের জন্য উপকারী বলে বিভিন্ন গবেষণায় প্রমাণিত।\nঅনুষ্ঠানে এসেডবির বিশেষজ্ঞরা জানান, রোজা মানুষকে সুশৃঙ্খল জীবন যাপনে উদ্বুদ্ধ করে। সুশৃঙ্খল জীবন ডায়াবেটিস রোগীদের জন্য অপরিহার্য। ডায়াবেটিস রোগীরা রোজা রাখার আকাঙ্ক্ষা নিয়ে ডাক্তারের সঙ্গে আগে থেকে পরামর্শ করে সুগার কন্ট্রোল এর মাধ্যমে রোজা রাখলে আরো বেশি সুবিধা হবে। সুতরাং এ কথা বলা অত্যুক্তি হবেনা যে রোজা রাখার আকাঙ্ক্ষা ডায়াবেটিক রোগীর ডায়াবেটিস নিয়ন্ত্রণের ব্যাপারে আরো বেশি উদ্যোগী করবে।\nতারা আরও জানান, নিরাপদে ডায়াবেটিক রোগীর রোজা পালনের ব্যাপারে দীর্ঘদিন থেকে বঙ্গবন্ধু শেখ মুজিব মেডিকেল বিশ্ববিদ্যালয়ের এন্ডোক্রিনোলজি ডিপার্টমেন্ট সর্বস্তরের জনগণকে সচেতন করার জন্য বিভিন্ন কর্মসূচি গ্রহণ করে আসছে। রমজানের আগে সারাদেশে বিভিন্ন কর্মসূচি পালন করে আসছেন এই হাসপাতালের এন্ডোক্রিনোলজিস্টরা। বাংলাদেশের এন্ডোক্রিনোলজিস্টদের সংগঠন এসেডবি (ক্লিনিক্যাল এন্ডোক্রিনোলজিস্ট ও ডায়াবেটোলজিস্ট অ্যাসোসিয়েশন অব বাংলাদেশ) ২০২৩ সালের অক্টোবরে গুরুত্বপূর্ণ বিষয়টিকে আরও গুরুত্বের সঙ্গে দেশবাসীর কাছে তুলে ধরার জন্য রজব মাসকে ‘ডায়াবেটিস ও রমজান সচেতনতা’ মাস হিসেবে ঘোষণা করেছে।\nসংবাদ সম্মেলনে আরও উপস্থিত ছিলেন ঢাকা মেডিকেল কলেজ হাসপাতালের বিভাগীয় প্রধান ও এসেডবির সাধারণ সম্পাদক অধ্যাপক ডা. ইন্দ্রজিৎ প্রসাদ, হলি ফ্যামিলি রেড ক্রিসেন্ট মেডিকেল কলেজের বিভাগীয় প্রধান অধ্যাপক ডা. মীর মোশাররফ হোসেন, ঢাকা মেডিকেল কলেজের সহযোগী অধ্যাপক ডা. মইনুল ইসলাম, ন্যাশনাল ইনস্টিটিউট অফ নিউরোসায়েন্সেস অ্যান্ড হাসপাতালের সহযোগী অধ্যাপক ডা. মোহাম্মদ আতিকুর রহমান, ঢাকা মেডিকেল কলেজের আবাসিক চিকিৎসক ডা. মো. আশিকুর রহমান, ঢাকা মেডিকেল কলেজের কনসালটেন্ট এন্ডোক্রাইনোলজিস্ট ডা. মো. মাহমুদ হাসান।\nএই আয়োজনের সায়েন্টিফিক পার্টনার: এসিআই পিএলসি.\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd8ggla5qhgp",
    "title": "আ.লীগের নির্বাচনে অংশগ্রহণ নিয়ে যা বললেন প্রেস সচিব",
    "publication_date": "2025-12-24T16:33:12+06:00",
    "keywords": "আওয়ামী-লীগ,আমার-দেশ,প্রেস-সচিব,জাতীয়-সংসদ-নির্বাচন",
    "body": "আওয়ামী লীগের বিষয়ে সরকারের অবস্থান স্পষ্ট, তাদের কার্যক্রম নিষিদ্ধ, সুতরাং দলটি আসন্ন ত্রয়োদশ জাতীয় সংসদ নির্বাচনে অংশ নিতে পারবে না বলে জানিয়েছেন প্রধান উপদেষ্টার প্রেস সচিব শফিকুল আলম।\nবুধবার বিকেলে রাজধানীর ফরেন সার্ভিস একাডেমিতে এক জরুরি সংবাদ সম্মেলনে তিনি একথা বলেন।\nপ্রেস সচিব বলেন, যেহেতু আওয়ামী লীগের কার্যক্রম নিষিদ্ধ এবং নির্বাচন কমিশন আওয়ামী লীগকে দল হিসেবে বাদ দিয়েছে, সেহেতু আওয়ামী লীগ এ নির্বাচনে অংশ নিতে পারবে না।\nতিনি বলেন, চলতি বছরের মে মাসে বাংলাদেশ আওয়ামী লীগ এবং এর সব অঙ্গসংগঠন, সহযোগী সংগঠন ও ভ্রাতৃপ্রতিম সংগঠনের যাবতীয় কার্যক্রম নিষিদ্ধ করে প্রজ্ঞাপন জারি করে অন্তর্বর্তী সরকার। আন্তর্জাতিক অপরাধ ট্রাইব্যুনালে বিচারকার্য সম্পন্ন না হওয়া পর্যন্ত এ সিদ্ধান্ত বহাল রাখার কথা বলা হয়। তখন এ বিষয়ে প্রজ্ঞাপন জারি করেছিল স্বরাষ্ট্র মন্ত্রণালয়ের জননিরাপত্তা বিভাগ। সন্ত্রাসবিরোধী (সংশোধন) অধ্যাদেশ অনুযায়ী এ ব্যবস্থা নেওয়া হয়েছে বলে প্রজ্ঞাপনে বলা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd6eg3zgkrzn",
    "title": "মনোনয়নপত্র সংগ্রহ, ‘বিদ্রোহী’ প্রার্থী হলেন আলোচিত রুমিন ফারহানা",
    "publication_date": "2025-12-24T16:32:44+06:00",
    "keywords": "আমার-দেশ,ব্রাহ্মণবাড়িয়া,সরাইল",
    "body": "আসন্ন ত্রয়োদশ জাতীয় সংসদ নির্বাচনে ব্রাহ্মণবাড়িয়া-২ (সরাইল-আশুগঞ্জ) আসনে বিএনপি প্রার্থী জমিয়ত নেতা মাওলানা জুনায়েদ আল-হাবীবের বিরুদ্ধে বিদ্রোহী প্রার্থী হয়ে লড়বেন দলটির আন্তর্জাতিক বিষয়ক সহ-সম্পাদক ব্যারিস্টার রুমিন ফারহানা।\nবুধবার দুপুরে সরাইল উপজেলা নির্বাহী কর্মকর্তা ও সহকারী রিটার্নিং কর্মকর্তার কার্যালয় থেকে তার পক্ষে সরাইল উপজেলা যুবদলের সাবেক সাংগঠনিক সম্পাদক আলী হোসেন মনোনয়ন ফরম সংগ্রহ করেন।\nমনোনয়ন ফরম নেয়ার সময় সরাইল ও আশুগঞ্জ উপজেলা বিএনপি, যুবদল ও ছাত্রদলের বর্তমান এবং সাবেক কয়েকশ নেতাকর্মীরা উপস্থিত ছিলেন।\nমনোনয়ন ফরম সংগ্রহের বিষয়ে আলী হোসেন বলেন, আমিসহ কয়েকজন নেতাকর্মীকে মনোনয়ন ফরম নেয়ার জন্য দায়িত্ব দেয়া হয়েছে। আমরা আজকে ফরম নিয়েছি। পরবর্তী সিদ্ধান্ত রুমিন ফারহানা নেবেন।\nব্রাহ্মণবাড়িয়া- ২ আসন থেকে ব্যারিস্টার রুমিন ফারহানা ছাড়াও অন্তত অর্ধডজন সম্ভাব্য প্রার্থী বিএনপির মনোনয়ন প্রত্যাশী ছিলেন। তবে এ আসনটি বিএনপি তাদের শরিক দল জমিয়তে উলামায়ে ইসলাম বাংলাদেশ- এর জন্য ছেড়ে দিয়েছে। আসনটিতে বিএনপির সমর্থন নিয়ে প্রতিদ্বন্দ্বিতা করবেন জমিয়তে উলামায়ে ইসলাম বাংলাদেশ-এর সহ-সভাপতি মাওলানা জুনায়েদ আল হাবীব।\nমঙ্গলবার (২৩ ডিসেম্বর) বিএনপির জোটের প্রার্থী ঘোষণার প্রতিক্রিয়ায় ব্যারিস্টার রুমিন ফারহানা বলেন, এতো বড় দল (বিএনপি) তাদের নিজস্ব ভালো-মন্দ বুঝতে হয়। যেহেতু জমিয়তে উলামায়ের সঙ্গে তারা জোট করেছে আসন না দিলে কেমন করে জোট হবে! দল বাধ্য হয়ে আসন দিয়েছে।\nস্বতন্ত্র ভোট করলে দল ব্যবস্থা নেবে কিনা জানতে চাইলে রুমিন ফারহানা বলেন, যদি ব্যবস্থা নিতে হয় ওনারা নিশ্চই নেবেন। আমি তো আসলে বাধা দিতে পারব না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdxu1wpmp2wz",
    "title": "বড়দিনে আতশবাজি-ফানুস-বেলুন উড়ানো নিষিদ্ধ",
    "publication_date": "2025-12-24T16:30:40+06:00",
    "keywords": "আমার-দেশ,ডিএমপি,বড়দিন",
    "body": "খ্রিষ্টান ধর্মাবলম্বীদের সর্ববৃহৎ ধর্মীয় অনুষ্ঠান বড়দিন উদযাপন উপলক্ষে আতশবাজি, পটকা ফোটানো, ফানুস ও গ্যাস বেলুন উড়ানো নিষিদ্ধ করেছে ঢাকা মেট্রোপলিটন পুলিশ (ডিএমপি)।\nবুধবার (২৪ ডিসেম্বর) দুপুরে ঢাকা মেট্রোপলিটন পুলিশের মিডিয়া অ্যান্ড পাবলিক রিলেশন্স বিভাগের উপ-পুলিশ কমিশনার (ডিসি) মুহাম্মদ তালেবুর রহমান এ তথ্য জানান।\nতিনি জানান, বৃহস্পতিবার (২৫ ডিসেম্বর) খ্রিষ্টান ধর্মাবলম্বীদের বৃহত্তম ধর্মীয় অনুষ্ঠান শুভ বড়দিন উদযাপিত হবে। উক্ত অনুষ্ঠান ভাবগম্ভীর ও উৎসবমুখর পরিবেশে উদযাপনের লক্ষে ঢাকা মেট্রোপলিটন পুলিশ অর্ডিন্যান্স (অর্ডিন্যান্স নং-III/৭৬) এর ২৮ ধারায় অর্পিত ক্ষমতাবলে বুধবার ২৪ ডিসেম্বর সন্ধ্যা ৬টা থেকে ২৬ ডিসেম্বর সকাল ৬টা পর্যন্ত ঢাকা মহানগর এলাকায় সব প্রকার আতশবাজি, পটকা ফোটানো, ফানুস ও গ্যাস বেলুন উড়ানো নিষিদ্ধ করা হয়েছে।\nবড়দিন অনুষ্ঠান সুষ্ঠু ও নিরাপদে অনুষ্ঠানের লক্ষ্যে ঢাকা মেট্রোপলিটন পুলিশ নগরবাসীর সার্বিক সহযোগিতা কামনা করে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd0b2cq4z2ur",
    "title": "অপেক্ষা না করে ভবিষ্যতের ভিত্তি তৈরি করছে বাংলাদেশ",
    "publication_date": "2025-12-24T16:29:57+06:00",
    "keywords": "বাংলাদেশ,আমার-দেশ,চুক্তি,বিডা,জাপান,আশিক-চৌধুরী",
    "body": "বাংলাদেশ ও জাপানের মধ্যে অর্থনৈতিক অংশীদারত্ব চুক্তি (ইপিএ)–এর খসড়া চূড়ান্ত হয়েছে। বাংলাদেশ বিনিয়োগ উন্নয়ন কর্তৃপক্ষ (বিডা)–এর চেয়ারম্যান চৌধুরী আশিক এ অর্জনকে একটি ঐতিহাসিক পদক্ষেপ হিসেবে আখ্যা দিয়েছেন।\nসামাজিক যোগাযোগমাধ্যম এক্সে দেওয়া এক পোস্টে চৌধুরী আশিক বলেন, এটি জাপানের সঙ্গে বাংলাদেশের প্রথম বড় অর্থনৈতিক অংশীদারত্ব চুক্তি। নীতিগত ধারাবাহিকতা, বিনিয়োগ সুরক্ষা ও বিশ্বাসযোগ্য বিরোধ নিষ্পত্তির প্রতি বাংলাদেশের অঙ্গীকারের প্রতিফলন রয়েছে এই চুক্তিতে।\nতিনি তার পোস্টে উল্লেখ করেন, বাংলাদেশ ভবিষ্যতের জন্য অপেক্ষা করছে না, বরং ভবিষ্যৎ গড়ার জন্য প্রয়োজনীয় কাঠামো, পরিকল্পনার ও ভিত্তি স্থাপন করছে।\nতিনি আরো বলেন, এই ইপিএ শুধু ঐতিহ্যবাহী উৎপাদন বা জ্বালানি খাতে সীমাবদ্ধ নয়, বরং মোটরগাড়ি, ডিজিটাল সেবা, সরবরাহ ব্যবস্থা ও স্বাস্থ্যসেবার মতো খাতেও নতুন সম্ভাবনার দ্বার খুলে দেবে। জাপানি বিনিয়োগ প্রযুক্তি, দক্ষতা ও মানদণ্ড নিয়ে আসবে, যা বাংলাদেশের অর্থনৈতিক কাঠামোকে নতুনভাবে রূপ দেবে।\nএলডিসি উত্তরণের প্রস্তুতির অংশ হিসেবে এ ধরনের চুক্তিকে গুরুত্বপূর্ণ ভিত্তি হিসেবে দেখছে বাংলাদেশ।\nতিনি বলেছেন, এটি কেবল শুরু। এলডিসি থেকে সফলভাবে উত্তরণের জন্য আমাদেরকে প্রধান বাজারগুলোর সাথে এই ধরনের আরো প্ল্যাটফর্ম স্থাপন করতে হবে। তাই, আমরা এই ধরনের আরো চুক্তি স্বাক্ষরের জন্য আমাদের অংশীদারদের সাথে যোগাযোগ করছি— যার মধ্যে রয়েছে মার্কিন যুক্তরাষ্ট্র, ইউরোপীয় ইউনিয়ন এবং দক্ষিণ কোরিয়া।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdfmcsmvcbzf",
    "title": "এলডিপির ভারপ্রাপ্ত মহাসচিব হলেন বিল্লাল হোসেন মিয়াজী",
    "publication_date": "2025-12-24T16:25:01+06:00",
    "keywords": "আমার-দেশ,এলডিপি",
    "body": "লিবারেল ডেমোক্রেটিক পার্টির (এলডিপি) ভারপ্রাপ্ত মহাসচিব মনোনীত হয়েছেন বিল্লাল হোসেন মিয়াজী।\nরেদোয়ান আহমদ অন্যদলে যোগদান করায় মহাসচিবের পদ শূন্য হওয়ায় লিবারেল ডেমোক্রেটিক পার্টি-এলডিপির প্রেসিডেন্ট ড. কর্নেল (অব.) অলি আহমদ বীরবিক্রম প্রেসিডিয়াম সদস্যদের সঙ্গে পরামর্শ করে তাকে এ পদে মনোনীত করেন।\nবিল্লাল হোসেন মিয়াজী প্রতিষ্ঠালগ্ন থেক এলডিপির সঙ্গে যুক্ত আছেন। এর আগে তিনি কেন্দ্রীয় সদস্য, প্রচার সম্পাদক ও যুগ্ম মহাসচিব পদে দায়িত্ব পালন করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdop0ovfy9tt",
    "title": "ভারতে লক্ষাধিক টাকার বাংলাদেশি নোট উদ্ধার",
    "publication_date": "2025-12-24T16:17:53+06:00",
    "keywords": "ভারত,আমার-দেশ,টাকা",
    "body": "ভারতের পশ্চিমবঙ্গের উত্তর দিনাজপুর থেকে এক লাখ ২০ হাজার টাকার বাংলাদেশি নোট উদ্ধার করেছে দেশটির কাস্টমস বিভাগ। মঙ্গলবার সকালে রায়গঞ্জ শহরের উপকণ্ঠ থেকে গোপন সংবাদের ভিত্তিতে চালানো অভিযানে ২ টাকার ৬০ হাজারটি নতুন নোট উদ্ধার করা হয়। খবরদ্য টেলিগ্রাফের।\nকাস্টমস বিভাগের একটি দল উত্তর দিনাজপুর জেলার হেমতাবাদ থানার আওতাধীন ঠাকুরবাড়িতে পৌঁছায়। কাস্টমস কর্মকর্তারা দুই যুবককে নম্বর প্লেটবিহীন মোটরসাইকেলে ঘোরাফেরা করছে দেখে তাদের থামতে বলেন। তবে বাইক আরোহীরা দ্রুত পালিয়ে যায়।\nএরপর কাস্টমস কর্মকর্তারা তাদের ধাওয়া করেন। পালানোর সময় তারা রাস্তার ওপর বাংলাদেশি মুদ্রার বান্ডিল ছুড়ে ফেলে দেয় এবং ঘটনাস্থল থেকে পালিয়ে যেতে সক্ষম হয়। পরে কাস্টমস বিভাগ ঘটনাস্থল থেকে ২ টাকা মূল্যমানের বাংলাদেশি মুদ্রার ৬০ হাজারটি নোট উদ্ধার করে। উদ্ধার হওয়া নোটগুলো একেবারেই নতুন ও অব্যবহৃত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdwrkhio5hai",
    "title": "বিএনপি নুর-রাশেদের জন্য আসন ফাঁকা রাখলেও গণঅধিকার ছাড়বে শুধু খালেদা জিয়ার আসন",
    "publication_date": "2025-12-24T16:17:04+06:00",
    "keywords": "বিএনপি,খালেদা-জিয়া,আমার-দেশ,গণঅধিকার-পরিষদ",
    "body": "গণঅধিকার পরিষদের সভাপতি নুরুল হক নুর ও সাধারণ সম্পাদক রাশেদ খানের জন্য বাংলাদেশ জাতীয়তাবাদী দল (বিএনপি) আসন ফাঁকা রাখলেও শুধুমাত্র বিএনপি চেয়ারপারসন খালেদা জিয়ার আসন ছাড়া অন্যগুলোতে প্রার্থী দিবে দলটি।\nবুধবার (২৪ ডিসেম্বর) দলটির উচ্চতর পরিষদের সদস্য ও গণমাধ্যম সমন্বয়ক আবু হানিফ আমার দেশকে বিষয়টি নিশ্চিত করেন।\nআবু হানিফ আমার দেশকে জানান, ফ্যাসিবাদ পতনে যুগপৎ আন্দোলনের অবদানের প্রতি সম্মান জানিয়ে গণঅধিকার পরিষদের সভাপতি ও ডাকসু'র সাবেক ভিপি নুরুল হক নুরের সংসদীয় আসন পটুয়াখালী-০৩ এবং সাধারণ সম্পাদক জনাব রাশেদ খানের আসন ঝিনাইদহ-০৪ এ কোনো প্রার্থী দেবে না বিএনপি। এই সিদ্ধান্তের জন্য বিএনপির ভারপ্রাপ্ত চেয়ারম্যান তারেক রহমানকে গণঅধিকার পরিষদের পক্ষ থেকে ধন্যবাদ।\nএসময় তিনি জানান, সভাপতি এবং সাধারণ সম্পাদক আমাদের দলীয় প্রতীক ট্রাক নিয়েই নির্বাচনে অংশগ্রহণ করবেন। তবে এটিকে নির্বাচনি জোট হিসেবে বিবেচনার সুযোগ নেই। কারণ বিএনপি দুইটি আসন ছাড়লেও শুধুমাত্র বেগম খালেদা জিয়ার আসন ছাড়া অন্য আসনগুলোতে প্রার্থী দেবে দলটি।\nঅপর এক প্রশ্নের জবাবে তিনি বলেন, আমরা আগেই জানিয়েছি আমরা বেগম খালেদা জিয়ার আসনে প্রার্থী দিব না। বিএনপির ভারপ্রাপ্ত চেয়ারম্যান তারেক রহমানের আসনে প্রার্থী দেওয়া হবে কি-না জানতে চাইলে তিনি জানান, তারেক রহমানের আসনে গণঅধিকার পরিষদের প্রার্থী থাকবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdvp2lzb87p6",
    "title": "বৃহস্পতিবার ৪ ঘণ্টা টোল ছাড়া চলা যাবে এক্সপ্রেসওয়েতে",
    "publication_date": "2025-12-24T15:42:37+06:00",
    "keywords": "তারেক-রহমান,বিএনপি,আমার-দেশ,আশুলিয়া-এক্সপ্রেসওয়ে",
    "body": "বিএনপির ভারপ্রাপ্ত চেয়ারম্যান তারেক রহমানের দেশে ফেরার দিন অর্থাৎ বৃহস্পতিবার (২৫ ডিসেম্বর) বেলা ১১টা থেকে বিকেল ৩টা পর্যন্ত চার ঘণ্টা এলিভেটেড এক্সপ্রেসওয়েতে টোল ফ্রি চলাচল করবে যানবাহন।\nবুধবার (২৪ ডিসেম্বর) বেলা ৩টার দিকে প্রধান উপদেষ্টার প্রেস উইং থেকে এই তথ্য জানানো হয়েছে।\nএতে বলা হয়েছে, উল্লিখিত সময়ে ঢাকা শহরে প্রবেশের জন‍্য বিমানবন্দর এলাকার এলিভেটেড এক্সপ্রেসওয়ের টোলপ্লাজা সাধারণের জন‍্য টোলমুক্ত থাকবে।\nআগামীকাল প্রায় ১৭ বছর পর দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তার প্রত্যাবর্তন ঘিরে ব্যাপক সংবর্ধনার প্রস্তুতি নিয়েছে বিএনপি। এতে রাজধানীতে বাড়তি চাপ সৃষ্টি হতে পারে। সেই বিবেচনায় দুই ঘণ্টা এলিভেটেড এক্সপ্রেসওয়ে উন্মুক্ত করে দেওয়ার সিদ্ধান্ত নিলো সরকার।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdjox7xbok6j",
    "title": "জাপানে শুল্কমুক্ত সুবিধা পাবে ৭ হাজারের বেশি বাংলাদেশ পণ্য",
    "publication_date": "2025-12-24T15:41:20+06:00",
    "keywords": "বাংলাদেশ,আমার-দেশ,চুক্তি,জাপান",
    "body": "বাংলাদেশ ও জাপানের মধ্যে বহুল প্রতীক্ষিত অর্থনৈতিক অংশীদারত্ব চুক্তির (ইপিএ) খসড়া চূড়ান্ত হয়েছে। এতে দুই দেশের অনেক পণ্যের শুল্কমুক্ত প্রবেশাধিকারের সিদ্ধান্ত নেওয়া হয়েছে। আগামী বছরের জানুয়ারি মাসেই আনুষ্ঠানিকভাবে চুক্তি সই করা হবে।\nচুক্তি স্বাক্ষরের মধ্য দিয়ে জাপান বাংলাদেশ থেকে তৈরি পোশাকসহ ৭ হাজার ৩৭৯টি পণ্য শুল্কমুক্ত আমদানির সুবিধা পাবে। বাংলাদেশও জাপানের কাছ থেকে ১ হাজার ৩৯টি পণ্যে শুল্কমুক্ত সুবিধা পাবে।\nবাণিজ্য উপদেষ্টা এস কে বসির উদ্দিন জাপানের পররাষ্ট্রমন্ত্রীর সঙ্গে ফোনে আলোচনার পর বাংলাদেশ-জাপান ইপিএ নিয়ে আলোচনার পর অন্তর্বর্তী সরকার চূড়ান্ত সমঝোতার কথা জানিয়েছে।\nএই চুক্তির আওতায় সেবাখাতও আছে। বাংলাদেশ ৯৭টি সেবা খাত ও জাপান ১২০টি খাত খুলবে, যা বিনিয়োগ ও প্রযুক্তি বিনিময়ের সুযোগ তৈরি করবে।\nএকটি যৌথ পর্যবেক্ষণ ও অধ্যয়ন গ্রুপ গঠনের মাধ্যমে এই আলোচনা প্রক্রিয়া শুরু হয় এবং ২০২৩ সালের ২৭ ডিসেম্বর তারা প্রতিবেদন প্রকাশ করে। প্রতিবেদনে ১৭টি খাতকে অন্তর্ভুক্ত করে ব্যাপক পরিকল্পনার সুপারিশ করা হয়।\nবাণিজ্যসচিব মাহবুবুর রহমান বলেন, ২০২৪ সালের শেষে এই চুক্তির প্রক্রিয়া শুরু হয়েছিল। আট দফা বৈঠক শেষে তা চূড়ান্ত হয়েছে।\n২০২৪ সালের ১২ মার্চ আনুষ্ঠানিক আলোচনা শুরুর সিদ্ধান্ত হয়। ঢাকায় প্রথম রাউন্ডের আলোচনা হয় ২০২৪ সালের মে মাসে। পরে আলোচনা কিছু সময়ের জন্য স্থগিত হয়ে পড়ে। এরপর ২০২৪ সালের নভেম্বরে আবার আলোচনা শুরু করে অন্তর্বর্তী সরকার।\nপরবর্তী রাউন্ডগুলোর আলোচনা গত বছরের নভেম্বর থেকে এ বছরের সেপ্টেম্বর পর্যন্ত ঢাকায় ও টোকিওতে হয়। শেষ রাউন্ডে টোকিওতে আলোচনা শেষ হয় এবং ইপিএ চূড়ান্ত হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdxzfumrsyqb",
    "title": "বগুড়া থেকে ঢাকার পথে বিএনপির অর্ধ লক্ষাধিক নেতাকর্মী",
    "publication_date": "2025-12-24T15:38:10+06:00",
    "keywords": "বিএনপি,আমার-দেশ,বগুড়া",
    "body": "আগামীকাল ২৫ ডিসেম্বর, বৃহস্পতিবার। বিএনপি ভারপ্রাপ্ত চেয়ারম্যান তারেক রহমান দেশে ফিরছেন। তার এই স্বদেশ প্রত্যাবর্তন উপলক্ষ্যে গতকাল মঙ্গলবার ও আজ বুধবার সকাল থেকেই বগুড়া জেলা বিএনপি ও অঙ্গসংগঠনের লক্ষাধিক নেতাকর্মী ঢাকার পথে যাত্রা শুরু করেছেন। ইতিহাসের সাক্ষী হতে ৪ শতাধিক বড় বাস, ৩ শতাধিক মিনিবাস ও ৪ শর অধিক মাইক্রোবাসসহ ১২ উপজেলা থেকে ছেড়ে গেছে।\nইতোমধ্যেই বগুড়ার কোচ কাউন্টারের সকল টিকিট বিক্রি হয়ে গেছে। এছাড়া বগুড়া চারমাথা কেন্দ্রীয় টার্মিনাল থেকে আন্তঃজেলা কোচগুলো চলাচল সীমিত করে ঢাকার দিকে রওয়ানা দিয়েছে বলে জানিয়েছেন বগুড়া মোটর শ্রমিক ইউনিয়নের সভাপতি আব্দুল হামিদ মিটুল।\nবগুড়া শহরের দত্তবাড়ি, ঠনঠনিয়া, বনানী ও মোহাম্মাদ আলী হাসপাতালের সামনে মাইক্রোবাস স্ট্যান্ডের গাড়িগুলোও রওয়ানা দিয়েছে। পথের সাথী, চলাচল, নিউ সেবা রেন্ট এ কার, জনতা রেন্ট এ কার, বন্ধু রেন্ট এ কার, ভান্ডারি রেন্ট এ কার, পদ্মা রেন্ট এর গাড়িগুলো আজ বুধবার সকাল থেকে ঢাকামুখী হয়েছে। সকাল ১০টার পর থেকে ৩ শতাধিক যানবাহন রওনা দেয় বনানী শাহ সুলতান গেট থেকে ৩ শতাধিক যানবাহন।\nবগুড়া সদর উপজেলা ছাত্রদলের নেতা আকিব ও শাহ সুলতান কলেজের ছাত্রদল নেতা হাবিবুর রহমান হীরা বলেন, আমরা ইতিহাসের সাক্ষী হতে ঢাকায় যাচ্ছি।\nএদিকে বগুড়া সদর, শাজাহানপুর, গাবতলী, শীবগঞ্জ ,সোনাতলা, সারিয়াকান্দি, কাহালু, নন্দীগ্রাম, শেরপুর, ধুনট, দুপচাচিয়া, আদমদীঘিসহ ও বগুড়া জেলা বিএনপির সূত্র জানায়, মঙ্গলবার সন্ধ্যায় শহরে ঢাকা বাসস্ট্যান্ড বনানী, স্টেশন রোড, মাটিডালি মোর, চারমাথা এলাকায় নেতাকর্মীদের যাওয়ার জন্য বাসগুলি ছেড়ে যায়। আজ বিকেলে ও রাতে তারা রওয়ানা দিবে।\nজেলা যুবদলের সাধারণ সম্পাদক আবু হাসান বলেন, ৩শ বাস নিয়ে আমরা আজ রওয়ানা হয়েছি।\nজেলা ছাত্রদলের সভাপতি আব্দুর রশিদ সন্ধান বলেন, বনানী থেকে সাড়ে ৩শ বাস নিয়ে ঢাকার পথে আমরা তারেক রহমানকে স্বাগত জানাতে প্রস্তুত। গত দুদিনে উত্তরাঞ্চলের গেটওয়ে বনানী দিয়ে ঢাকা অভিমুখে বগুড়া থেকেই ১ হাজার বাস, মিনিবাস, মাইক্রোবাস এখন ঢাকার পথে বলে জানিয়েছেন ওই এলাকার দায়িত্বে থাকা মোটর শ্রমিক খোদা বক্স।\nএদিকে সামাজিক যোগাযোগ মাধ্যমে গাড়ির বহর ও ঢাকায় যাওয়ার ছবি সকলেই আপলোড দিচ্ছেন।\nজেলা বিএনপির সভাপতি রেজাউল করিম বাদসা, শহর বিএনপির সভাপতি অ্যাড. হামিদুল হক চৌধুরী হিরু, স্বেচ্ছাসেবকদল নেতা মুকুল বলেন, আমরা একদিন আগেই ঢাকায় এসেছি। বগুড়ায় আমরা বিভিন্ন দলের ১ হাজার গাড়ি রেডি করে রেখে এসেছি।  সকলেই আজ রাতের মধ্যেই ঢাকায় পৌঁছাবে। এজন্য ইউনিট ভিত্তিক গাড়ির তালিকা প্রনয়ন করে দেওয়া হয়েছে। এতে আনুমানিক ৫০ হাজার লোক যাবে। এছাড়াও বিভিন্ন ভাবে আরও ৫০ হাজার সাধারণ কর্মী যাবে বলে আশা প্রকাশ করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd3lupwx1bic",
    "title": "স্বৈরাচারের দোসর আনিসুল ইসলাম মাহমুদকে গ্রেপ্তারের আবেদন",
    "publication_date": "2025-12-24T15:19:02+06:00",
    "keywords": "আমার-দেশ,চট্টগ্রাম,হাটহাজারী",
    "body": "জুলাই ২০২৪-এর গণহত্যায় জড়িত ও মামলার এজাহারভুক্ত আসামি স্বৈরাচারের দোসর হাটহাজারী সংসদীয় আসনের সাবেক এমপি আনিসুল ইসলাম মাহমুদকে গ্রেপ্তারের আবেদন করা হয়েছে।\nমঙ্গলবার চট্টগ্রাম পুলিশ সুপার বরাবরে কুমিল্লা জেলার লাকসাম থানার মো. ওমর ফারুক (বর্তমানে নগরীর চকবাজার এলাকার বাসিন্দা) নামের এক ব্যক্তি চট্টগ্রাম পুলিশ সুপার বরাবর এ আবেদন করেন।\nআবেদন সূত্রে জানা যায়, গত ৫ আগস্ট ২০২৪ হাটহাজারী পৌরসভার অর্ন্তগত হাটহাজারী বাসস্ট্যান্ড গোল চত্বরেস্বৈরাচারী শাসনের প্রত্যক্ষ মদদে এবং নির্দেশে ছাত্র-জনতার ওপর বর্বরোচিত হামলা ও গুলি চালানো হয়। উক্ত ঘটনায় হাটহাজারী মডেল থানায় ২ অক্টোবর ২৪ একটি মামলা দায়ের করা হয়েছিলো। উক্ত মামলার ১ নং আসামি সাবেক এমপি আনিসুল ইসলাম মাহামুদ (৬০) স্বৈরাচারী সরকারের একজন সক্রিয় দোসর হিসেবে এলাকায় ত্রাস সৃষ্টি এবং সরাসরি হত্যাকাণ্ডে অংশ নিয়েছিলেন। তিনি এজাহারভুক্ত আসামি হওয়া সত্ত্বেও উক্ত ব্যক্তি এখনো আইন-শৃংখলা রক্ষাকারী বাহিনীর ধরাছোঁয়ার বাইরে রয়েছে। পলাতক থেকেও উক্ত আসামি এবং তার ক্যাডার বাহিনী জুলাই হত্যার মামলা দায়েরকারীদের মামলা তুলে নেওয়ার জন্য বিভিন্নভাবে প্রাণনাশের হুমকি দিচ্ছে এবং এলাকায় আতঙ্ক সৃষ্টি করছে।\nআবেদনে আরো উল্লেখ করা হয়, তিনি হাটহাজারী এলাকায় চলাফেরা করছেন। যা নিহতের পরিবার এবং সাধারণ জনগণের মধ্যে তীব্র ক্ষোভ ও নিরাপত্তাহীনতার সৃষ্টি করছে। একটি স্বাধীন ও বৈষম্যহীন রাষ্ট্রে খুনিরা প্রকাশ্যে ঘুরে বেড়াবে এটা কোনোভাবেই কাম্য নয়। এই আসামির গ্রেপ্তার কেবল আমাদের পরিবারের দাবি নয় বরং এটি জুলাই বিপ্লবের সকল শহীদের রক্তের দাবি বলেও উল্লেখ করা হয়।\nএছাড়াও অভিযুক্ত আনিসুল ইসলাম মাহমুদ ডবলমুরিং থানার মামলা নং ১৫(০৯) ২০২৪, হাটহাজারি থানার মামলা নং ২ (১১) ২০২৪, কোতোয়ালি থানার মামলা নং ১২ (১১) ২০২৪ নং মামালার এজাহারভুক্ত আসামি।\nমঙ্গলবার রাতে আবেদনকারী মো ওমর ফারুক গণমাধ্যমকে জানান, জাতির বৃহত্তর স্বার্থে এবং ন্যায়বিচার নিশ্চিত করতে উক্ত এজাহারভুক্ত খুনি ও স্বৈরাচারের দোসরকে দ্রুততম সময়ে গ্রেপ্তার করতে আবেদন করছি এবং পাশাপাশি প্রধান উপদেষ্টা, আইন উপদেষ্টা, স্বরাষ্ট্র উপদেষ্টাসহ চট্টগ্রাম রেঞ্জের ডিআইজি বরাবরে আবেদনটির অনুলিপি প্রেরণ করেছেন বলেও জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdjxlaacrlpp",
    "title": "আগের সীমানায় ফিরল পাবনা ও ফরিদপুরের আসন",
    "publication_date": "2025-12-24T15:16:36+06:00",
    "keywords": "ইসি,পাবনা,ফরিদপুর",
    "body": "আদালতের রায়ে আগের সীমানায় ফিরল বিন্যাসকৃত পাবনা-১ ও ২ আসন এবং ফরিদপুর-৩ ও ৪ সংসদীয় আসন। এ সংক্রান্ত আদালতের রায়ের বিরুদ্ধে আপিল শুনানি ছিল ৪ জানুয়ারি। এই তারিখে কনটেস্ট না করার সিদ্ধান্ত নিয়ে বুধবার সংশোধিত গেজেট করছে নির্বাচন কমিশন (ইসি)।\nএর আগে আদালতের রায়ে বাগেরহাটের আসন পুনর্বহাল হয়, আসন বৃদ্ধি হওয়ায় গাজীপুরের আসন কমে। নির্বাচন কমিশন প্রশাসনিক অখন্ডতা, জনসংখ্যা তারতম্য বজায় রাখা এবং ভৌগলিক অবস্থান বিবেচনা করে আসন বিন্যাস করেছিল। তবে, আদালতের রায়ে আসনগুলো পূর্বের অবস্থানে ফিরছে। ইসির নির্ভরযোগ্য সূত্র এ তথ্য নিশ্চিত করেন।\nসুপ্রিম কোর্টের হাইকোর্ট বিভাগে দায়েরকৃত রিট পিটিশন নম্বর-১৫৭৯২/২০২৫ অনুযায়ী পাবনা-১ আসনের ‘সাঁথিয়া উপজেলা’-এর পরিবর্তে বেড়া উপজেলার নিম্নলিখিত এলাকাসমূহ: (১) বেড়া পৌরসভা (২) হাটুরিয়া নাকালিয়া ইউনিয়ন (৩) নতুন ভারেঙ্গা ইউনিয়ন (৪) চাকলা ইউনিয়ন ও (৫) কৈটোলা ইউনিয়ন সংখ্যা ও শব্দসমূহ প্রতিস্থাপিত হবে। অনুরূপভাবে, পাবনা-২ আসনের সুজানগর এবং বেড়া উপজেলার পরিবর্তে সুজানগররে হাটুরিয়া নাকালিয়া ইউনিয়ন (৩) নতুন ভারেঙ্গা ইউনিয়ন (৪) চাকলা ইউনিয়ন ও (৫) কৈটোলা ইউনিয়ন সংখ্যা ও শব্দসমূহ প্রতিস্থাপিত হবে।\nএছাড়া ফরিদপুর-২ আসনের নগরকান্দা উপজেলা ও সালথা উপজেলার ভাঙ্গা উপজেলার নিম্নলিখিত (১) আলগী ও (২) হামিরদী ইউনিয়ন সংখ্যা ও শব্দসমূহের পরিবর্তে (ক) নগরকান্দা উপজেলা এবং (খ) সালথা উপজেলা শব্দসমূহ প্রতিস্থাপিত হবে। অনুরুপভাবে, ফরিদপুর-৪ আসনের ২নং কলামে উল্লিখিত (ক) নিম্নলিখিত ইউনিয়নসমূহ ব্যতীত ভাঙ্গা উপজেলা:- (১) আলগী ও (২) হামিরদী ইউনিয়ন (খ) চরভদ্রাসন উপজেলা এবং (গ) সদরপুর উপজেলা সংখ্যা ও শব্দসমূহের পরিবর্তে (ক) ভাঙ্গা উপজেলা (খ) চরভদ্রাসন উপজেলা এবং (গ) সদরপুর উপজেলা' শব্দসমূহ প্রতিস্থাপিত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdgczwgnwj7d",
    "title": "২০২৫ ছিল তুরস্কের দীর্ঘমেয়াদি কৌশলের সফলতার বছর",
    "publication_date": "2025-12-24T15:13:32+06:00",
    "keywords": "আমার-দেশ,তুরস্ক,রাশিয়া,ইউক্রেন",
    "body": "২০২২ সালের শুরুতে রাশিয়া–ইউক্রেন যুদ্ধ তুরস্কের সামনে আধুনিক ইতিহাসের অন্যতম জটিল কৌশলগত চ্যালেঞ্জ হাজির করে। এমন এক সময়ে যুদ্ধ শুরু হয়, যখন একদিকে পশ্চিমা মিত্রদের সঙ্গে এবং অন্যদিকে রাশিয়ার সঙ্গে আঙ্কারার সম্পর্ক একসঙ্গে গুরুত্বপূর্ণ ও সংবেদনশীল ছিল।\nযুদ্ধের প্রভাবে জ্বালানির দাম বেড়ে যায়, বৈশ্বিক আর্থিক পরিস্থিতি কঠোর হয় এবং রাশিয়ার ওপর পশ্চিমা নিষেধাজ্ঞা তুরস্ককে কঠিন অবস্থানে ফেলে। ন্যাটোর সদস্য হয়েও মস্কোর সঙ্গে গভীর অর্থনৈতিক, জ্বালানি ও পর্যটন সম্পর্ক বজায় রাখা তুরস্কের জন্য সহজ ছিল না। অনেকেই ধারণা করেছিলেন, আঙ্কারাকে হয় পশ্চিম নয় রাশিয়া—এই দুইয়ের একটিকে বেছে নিতে হবে।\nচার বছর পর সেই ধারণা ভুল প্রমাণিত হয়েছে। বরং তুরস্ক কৌশলগত ভারসাম্য বজায় রেখে এই সংকটকে সুযোগে রূপান্তর করেছে এবং ইউক্রেন যুদ্ধ ও এর বৈশ্বিক প্রভাব মোকাবিলায় দক্ষ ভূরাজনৈতিক খেলোয়াড় হিসেবে আবির্ভূত হয়েছে।\nইউক্রেন যুদ্ধে মধ্যস্থতার ভূমিকা\nইউক্রেন যুদ্ধে প্রথমে আনতালিয়া শান্তি আলোচনা, এরপর কৃষ্ণসাগর শস্যচুক্তি, বন্দিবিনিময় এবং সাম্প্রতিক ইস্তাম্বুল শান্তি প্রক্রিয়ার মাধ্যমে তুরস্ক নিজেকে কার্যকর মধ্যস্থতাকারী হিসেবে প্রতিষ্ঠা করেছে। এর ফলে পশ্চিমা দেশ ও রাশিয়া—উভয়ের কাছেই আঙ্কারা কিছুটা ছাড় আদায় করতে পেরেছে।\nএই কূটনৈতিক অবস্থান তুরস্ককে পশ্চিমা নিষেধাজ্ঞার সীমার মধ্যে থেকেও রাশিয়ার সঙ্গে বাণিজ্য চালিয়ে যাওয়ার সুযোগ দিয়েছে, যা দেশের সামষ্টিক অর্থনীতির জন্য গুরুত্বপূর্ণ ভূমিকা রেখেছে। একইসঙ্গে তুরস্ক ইউক্রেনকে বায়রাকতার টিবি-২ ড্রোনসহ গুরুত্বপূর্ণ সামরিক সহায়তা দিয়েছে, যা কিয়েভ রক্ষায় বড় ভূমিকা রাখে।\nভূরাজনৈতিক পরিবর্তন ও তুরস্কের লাভ\nইউক্রেন যুদ্ধ দক্ষিণ ককেশাসেও বড় পরিবর্তন আনে। রাশিয়া ইউক্রেনে ব্যস্ত থাকায় আজারবাইজান নাগোর্নো-কারাবাখে সামরিক সাফল্য অর্জন করে, যেখানে তুরস্কের ড্রোন প্রযুক্তি গুরুত্বপূর্ণ ভূমিকা রাখে। এতে তুরস্কের প্রতিরক্ষা প্রযুক্তি বৈশ্বিকভাবে নতুন পরিচিতি পায়।\nএকই সঙ্গে আর্মেনিয়া–আজারবাইজান শান্তিচুক্তির সম্ভাবনা তৈরি হয়েছে, যা তুরস্ক–আর্মেনিয়া সম্পর্ক স্বাভাবিক করার পথ খুলে দিতে পারে। সীমান্ত খুললে মধ্য এশিয়া ও চীনের সঙ্গে তুরস্কের বাণিজ্যিক যোগাযোগ আরও শক্তিশালী হবে।\nসিরিয়া ও মধ্যপ্রাচ্যে প্রভাব\nইউক্রেনে রাশিয়ার জড়িয়ে পড়া এবং সিরিয়ায় ইরান ও হিজবুল্লাহর দুর্বলতা বাশার আল-আসাদ সরকারের পতনে ভূমিকা রাখে। তুরস্কের সামরিক ও কৌশলগত সহায়তায় বিরোধী শক্তিরা দামেস্ক দখলে সক্ষম হয়।\nসিরিয়া নিষেধাজ্ঞামুক্ত হয়ে পুনর্গঠনের পথে গেলে তুর্কি নির্মাণ ও উৎপাদন খাত বড় সুবিধা পেতে পারে। একই সঙ্গে কুর্দিস্তান ওয়ার্কার্স পার্টি (পিকেকে) নিরস্ত্রীকরণ প্রক্রিয়া এগোলে তা তুরস্কের অভ্যন্তরীণ অর্থনীতি ও ইউরোপের সঙ্গে সম্পর্ক উন্নয়নে সহায়ক হবে।\nইউরোপ ও বৈশ্বিক সম্পর্ক\nইউক্রেন যুদ্ধ ইউরোপের নিরাপত্তা ভাবনাকে নতুন করে সামনে এনেছে। যুক্তরাষ্ট্রের ভূমিকা দুর্বল হওয়ায় ইউরোপ বিকল্প প্রতিরক্ষা অংশীদার খুঁজছে। এই প্রেক্ষাপটে শক্তিশালী সেনাবাহিনী ও উন্নত প্রতিরক্ষা শিল্পের কারণে তুরস্ক বড় লাভবান হতে পারে।\nইতোমধ্যে বায়কার–পিয়াজিও এবং লিওনার্দোর মতো চুক্তি ইউরোপ–তুরস্ক প্রতিরক্ষা সহযোগিতার ইঙ্গিত দিয়েছে। একই সঙ্গে কাস্টমস ইউনিয়ন সম্প্রসারণের মাধ্যমে তুরস্কের ইউরোপীয় ইউনিয়নে অন্তর্ভুক্তির আলোচনাও নতুন গতি পেতে পারে।\nযুক্তরাষ্ট্র ও মধ্যপ্রাচ্যে নতুন অবস্থান\nগাজা শান্তি প্রক্রিয়ায় গ্যারান্টর হিসেবে তুরস্কের ভূমিকা ওয়াশিংটনে ইতিবাচক বার্তা দিয়েছে। শান্তি রক্ষায় সেনা পাঠানোর প্রস্তাব দিয়ে আঙ্কারা বাস্তবভিত্তিক অবস্থান দেখিয়েছে, যা যুক্তরাষ্ট্রের সঙ্গে সম্পর্ক উন্নয়নে সহায়ক হতে পারে। এর ফলে এফ-৩৫ কর্মসূচিতে তুরস্কের প্রত্যাবর্তন ও নিষেধাজ্ঞা প্রত্যাহারের সম্ভাবনাও তৈরি হয়েছে।\nএকই সঙ্গে সংযুক্ত আরব আমিরাত, সৌদি আরব এবং এমনকি চীনের সঙ্গেও তুরস্কের সম্পর্ক উন্নতির পথে। সব মিলিয়ে, ২০২৫ সাল তুরস্কের দীর্ঘমেয়াদি কৌশলগত ধৈর্যের ফলপ্রসূ বছর হিসেবে আবির্ভূত হয়েছে। জটিল বৈশ্বিক সংকটকে কাজে লাগিয়ে তুরস্ক তার কূটনৈতিক, সামরিক ও অর্থনৈতিক অবস্থান শক্তিশালী করেছে। উন্নত বৈদেশিক সম্পর্কের পাশাপাশি এর ইতিবাচক প্রভাব পড়ছে দেশের অর্থনীতিতেও।\nতথ্যসূত্র: টিআরটি ওয়ার্ল্ড\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdnpm3qoqogn",
    "title": "সিলেটের মাটি ছুঁয়ে বিমানে ঢাকায় পৌঁছাবেন তারেক রহমান",
    "publication_date": "2025-12-24T15:03:42+06:00",
    "keywords": "তারেক-রহমান",
    "body": "বিএনপির ভারপ্রাপ্ত চেয়ারম্যান তারেক রহমানের বাংলাদেশে প্রত্যাবর্তনকে কেন্দ্র করে রাষ্ট্রীয় পতাকাবাহী বিমান বাংলাদেশ এয়ারলাইন্স এবং ঢাকার প্রধান বিমানবন্দর হযরত শাহজালাল আন্তর্জাতিক বিমানবন্দরে বাড়তি অপারেশনাল ও নিরাপত্তা প্রস্তুতি নেওয়া হয়েছে।\nএয়ারলাইন সূত্র জানায়, তারেক রহমান লন্ডন থেকে সিলেট হয়ে ঢাকায় আসছেন বিমানের ফ্লাইট বিজি-২০২-এ। ফ্লাইটটি লন্ডনের হিথ্রো বিমানবন্দর থেকে স্থানীয় সময় সন্ধ্যা ৬টা ১৫ মিনিটে (ঢাকা সময় রাত ১২টা ১৫ মিনিট) যাত্রা করবে।\nবোয়িং উড়োজাহাজে পরিচালিত এই ফ্লাইট বৃহস্পতিবার সকাল ৯টা ৫৫ মিনিটে সিলেটের ওসমানী আন্তর্জাতিক বিমানবন্দর–এ অবতরণ করবে। এক ঘণ্টার গ্রাউন্ড টার্নঅ্যারাউন্ড শেষে সকাল ১০টা ৫৫ মিনিটে ঢাকার উদ্দেশে রওনা হয়ে বেলা ১১টা ৪৫ মিনিটে ঢাকায় পৌঁছানোর কথা রয়েছে।\nবিমান কর্মকর্তারা জানান, উচ্চপর্যায়ের যাত্রীর উপস্থিতির কারণে ফ্লাইটটির ওপর বাড়তি নজরদারি আরোপ করা হয়েছে। ফ্লাইট অপারেশন কন্ট্রোল, কেবিন সার্ভিস, গ্রাউন্ড হ্যান্ডলিং এবং বিমানবন্দর কর্তৃপক্ষের মধ্যে ঘনিষ্ঠ সমন্বয়ের মাধ্যমে পুরো অপারেশন পরিচালিত হচ্ছে। শেষ মুহূর্তে কেবিন ক্রু ডিপ্লয়মেন্টেও প্রয়োজনীয় সমন্বয় করা হয়েছে।\nএদিকে, ঢাকার বিমানবন্দর কর্তৃপক্ষ ২৪ ডিসেম্বর সন্ধ্যা ৬টা থেকে ২৫ ডিসেম্বর সন্ধ্যা ৬টা পর্যন্ত যাত্রী ব্যতীত দর্শনার্থী ও স্বজনদের টার্মিনালে প্রবেশে সাময়িক নিষেধাজ্ঞা জারি করেছে।\nবিমানবন্দরের নির্বাহী পরিচালক জানিয়েছেন, বিশেষ অপারেশনাল ও নিরাপত্তা বিবেচনায় যাত্রীসেবা, টার্মিনাল শৃঙ্খলা এবং এয়ারসাইড কার্যক্রম নির্বিঘ্ন রাখতে এই সিদ্ধান্ত নেওয়া হয়েছে।\nসম্ভাব্য রাস্তার যানজট বিবেচনায় বিমান ও ইউএস-বাংলা এয়ারলাইন্স ২৫ ডিসেম্বর ভ্রমণকারী দেশি-বিদেশি যাত্রীদের আগেভাগে বিমানবন্দরে পৌঁছাতে পরামর্শ দিয়েছে। কর্তৃপক্ষ জানায়, বিমানবন্দর এলাকা, এয়ারপোর্ট রোড, গুলশান সংযোগ সড়ক এবং পূর্বাচল এক্সপ্রেসওয়েতে জনসমাগম বাড়তে পারে, যা সড়ক চলাচলে প্রভাব ফেলতে পারে।\nএভিয়েশন সংশ্লিষ্টরা জানান, ব্যস্ত সকালের অ্যারাইভাল ব্যাংকের সঙ্গে এই ফ্লাইটের আগমন মিলিত হওয়ায় এয়ার ট্রাফিক সার্ভিস, অ্যাপ্রন ব্যবস্থাপনা, টার্মিনাল অপারেশন এবং আইনশৃঙ্খলা বাহিনীর মধ্যে তাৎক্ষণিক সমন্বয় অত্যন্ত গুরুত্বপূর্ণ।\nঅ্যাপ্রন নিরাপত্তা, যাত্রী প্রক্রিয়াকরণ এবং নিয়মিত ফ্লাইট চলাচল বজায় রাখাকে সর্বোচ্চ অগ্রাধিকার দেওয়া হয়েছে।\nবিমানবন্দর সূত্র জানায়, অবতরণের পর তারেক রহমান সড়কপথে পূর্বাচলে একটি সংবর্ধনা অনুষ্ঠানে যোগ দেবেন এবং পরে গুলশানের দিকে যাবেন। যদিও পরবর্তী যাতায়াত বিমানবন্দরের অপারেশনাল আওতার বাইরে, তবুও অন্যান্য এয়ারলাইনের ফ্লাইটে বিঘ্ন না ঘটাতে সর্বোচ্চ সতর্কতা অবলম্বন করা হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdwtbxy9fcwg",
    "title": "চাঁদে পারমাণবিক বিদ্যুৎ কেন্দ্র নির্মাণের পরিকল্পনা রাশিয়ার",
    "publication_date": "2025-12-24T15:00:06+06:00",
    "keywords": "আমার-দেশ,রাশিয়া,চাঁদ",
    "body": "আগামী দশকে চাঁদে একটি পারমাণবিক বিদ্যুৎ কেন্দ্র স্থাপনের পরিকল্পনা করছে রাশিয়া । এখান থেকে চাঁদে রাশিয়ার মহাকাশ কর্মসূচি এবং যৌথ রাশিয়া-চীনা গবেষণা কেন্দ্রে বিদ্যুৎ সরবরাহ করা হবে।\n১৯৬১ সালে সোভিয়েত মহাকাশচারী ইউরি গ্যাগারিন প্রথম মহাকাশে ভ্রমণ করেন। এরপর থেকে রাশিয়া মহাকাশ অনুসন্ধানে শীর্ষস্থানীয় রাষ্ট্র হিসেবে নিজেকে প্রতিষ্ঠিত করে। তবে সাম্প্রতিক দশকগুলোতে মস্কো মার্কিন যুক্তরাষ্ট্র এবং চীনের চেয়ে পিছিয়ে পড়েছে।\n২০২৩ সালের আগস্টে রাশিয়ার চন্দ্র অভিযান বড় ধাক্কা খায়। তাদের মানবহীন লুনা-২৫ মিশন অবতরণের চেষ্টাকালে চাঁদের পৃষ্ঠে আছড়ে পড়ে।\nরাশিয়ার রাষ্ট্রীয় মহাকাশ কর্পোরেশন রসকসমস এক বিবৃতিতে বলেছে, তারা ২০৩৬ সালের মধ্যে চাঁদে বিদ্যুৎ কেন্দ্র নির্মাণের পরিকল্পনা করেছে। এজন্য মহাকাশ সংস্থা লাভোচকিন অ্যাসোসিয়েশনের সঙ্গে একটি চুক্তি স্বাক্ষর করা হয়েছে।\nরসকসমস জানিয়েছে, এই প্ল্যান্টের উদ্দেশ্য রাশিয়ার চন্দ্র বিষয়ক কর্মসূচিতে বিদ্যুৎ সরবরাহ। একে গুরুত্বপূর্ণ পদক্ষেপ হিসেবে বর্ণনা করেছে রসকসমস।\nরসকসমস স্পষ্টভাবে বলেনি যে প্ল্যান্টটি পারমাণবিক হবে, তবে তারা জানিয়েছে, অংশগ্রহণকারীদের মধ্যে রাশিয়ার রাষ্ট্রীয় পারমাণবিক কর্পোরেশন রোসাটম এবং রাশিয়ার শীর্ষস্থানীয় পারমাণবিক গবেষণা প্রতিষ্ঠান কুরচাটোভ ইনস্টিটিউট অন্তর্ভুক্ত রয়েছে।\nরসকসমসের প্রধান দিমিত্রি বাকানভ জুন মাসে বলেছিলেন, কর্পোরেশনের অন্যতম লক্ষ্য হল চাঁদে একটি পারমাণবিক বিদ্যুৎ কেন্দ্র স্থাপন করা।\nসূত্র:টিআরটি ওয়ার্ল্ড\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdalcvzgkh1n",
    "title": "শান্তিচুক্তি সইয়ের পরই ইউক্রেনে নির্বাচন: জেলেনস্কি",
    "publication_date": "2025-12-24T14:56:20+06:00",
    "keywords": "আমার-দেশ,ইউক্রেন,জেলেনস্কি",
    "body": "রাশিয়ার আগ্রাসন বন্ধে শান্তিচুক্তি সই হওয়ার পর যত দ্রুত সম্ভব ইউক্রেনে প্রেসিডেন্ট নির্বাচন আয়োজন করা হবে বলে জানিয়েছেন দেশটির প্রেসিডেন্ট ভলোদিমির জেলেনস্কি। যুক্তরাষ্ট্র ও ইউক্রেনের মধ্যে প্রস্তুত করা সর্বশেষ একটি খসড়া পরিকল্পনার বরাত দিয়ে তিনি এ কথা বলেন।\nজেলেনস্কি এএফপি-সহ বিভিন্ন সংবাদমাধ্যমের সাংবাদিকদের জানান, মস্কোতে                                                                                                                         পাঠানো ওই নথির একটি ধারায় স্পষ্টভাবে উল্লেখ আছে—\n“চুক্তি স্বাক্ষরের পর যত দ্রুত সম্ভব ইউক্রেনকে নির্বাচন আয়োজন করতে হবে।”\n২০২২ সালে রাশিয়ার পূর্ণমাত্রার আগ্রাসনের পর থেকে ইউক্রেনে সামরিক আইন জারি রয়েছে, যার ফলে নির্বাচন স্থগিত রয়েছে। জেলেনস্কি আগেও বলেছেন, যুদ্ধ চলাকালে নির্বাচন আয়োজন করা বাস্তবসম্মত নয়।\nসর্বশেষ এই মন্তব্যে তিনি ইঙ্গিত দিয়েছেন, শান্তিচুক্তির মাধ্যমে যুদ্ধের অবসান ঘটলে গণতান্ত্রিক প্রক্রিয়ায় দ্রুত ফিরে যেতে প্রস্তুত রয়েছে ইউক্রেন।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdgmazivt2zl",
    "title": "রেকর্ডের পাতায় ঝড় তুলে আরেকটি সেঞ্চুরি সূর্যবংশীর",
    "publication_date": "2025-12-24T14:54:47+06:00",
    "keywords": "ক্রিকেট",
    "body": "বৈভব সূর্যবংশী আর রেকর্ড যেন একে অপরের পরিপূরক। এবার রেকর্ডের পাতায় ঝড় তুলে আরেকটি সেঞ্চুরি করলেন ভারতের এই কিশোর। বিজয় হাজারে ট্রফিতে সেঞ্চুরি করে ছাড়িয়ে গেলেন ডি ভিলিয়ার্সের মতো তারকাদের।বিজয় হাজারে ট্রফির প্রথম ম্যাচে অরুণাচল প্রদেশের বিরুদ্ধে ৩৬ বলে সেঞ্চুরি হাঁকিয়ে বিশ্ব রেকর্ডে নাম লেখান সূর্যবংশী। বিহারের হয়ে খেলা এই বাঁহাতি ওপেনার ৫৯ বলেই দেড়শ রান স্পর্শ করেন এবং শেষ পর্যন্ত ৮৪ বলের ইনিংসে ১৯০ রান করে বিদায় নেন। তার ইনিংসটি সাজানো ছিল ১৬টি চার ও ১৫টি ছয় দিয়ে।মাত্র ১৪ বছর ২৭২ দিন বয়সে লিস্ট ‘এ’ ক্রিকেটে সবচেয়ে কম বয়সে সেঞ্চুরি করার রেকর্ড নিজের করে নিয়েছেন সূর্যবংশী। আগের রেকর্ডটি ছিল পাকিস্তানের জহুর এলাহির কাছে, যিনি ১৯৮৬ সালে ১৫ বছর ২০৯ দিনে সেঞ্চুরি করেছিলেন।একই সঙ্গে সূর্যবংশী ৩৬ বলে সেঞ্চুরি ভারতের হয়ল দ্বিতীয় দ্রুততম এবং লিস্ট ‘এ’ ক্রিকেটে চতুর্থ দ্রুততম। মাত্র ২৯ বলে সেঞ্চুরি করে এই তালিকায় শীর্ষ নামটি অস্ট্রেলিয়ার জেইক ফ্রেজার-ম্যাকগার্ক।এছাড়া ৫৯ বলে দেড়শ রানের ইনিংস খেলায় বিশ্ব রেকর্ডও গড়েছেন ভারতীয় কিশোর। ছাড়িয়ে গেছেন প্রোটিয়া কিংবদন্তি এবি ডি ভিলিয়ার্সকে। ডি ভিলিয়ার্স ২০১৫ বিশ্বকাপে ওয়েস্ট ইন্ডিজের বিপক্ষে ৬৪ বলে এ রেকর্ড গড়েন।উল্লেখ্য,  বিজয় হাজারের ট্রফির প্রথম দিনে আলোচনার কেন্দ্রবিন্দুতে ছিলেন দুই ভারতীয় ব্যাটসম্যান বিরাট কোহলি ও রোহিত শর্মা। কেননা কোহলি ভারতের এই ঘরোয়া ৫০ ওভারের টুর্নামেন্টে এদিন খেলতে নামেন ১৬ বছর পর, আর রোহিত ৭ বছর পর।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdi1mbcp8f2r",
    "title": "মৎস্য প্রক্রিয়াজাত কেন্দ্রে বঞ্চনার প্রতিবাদে চাকরিচ্যুত দুই শ্রমিক",
    "publication_date": "2025-12-24T14:53:48+06:00",
    "keywords": "আমার-দেশ,সুনামগঞ্জ",
    "body": "সুনামগঞ্জের ওয়েজখালিতে মৎস্য প্রক্রিয়াজাত কেন্দ্র সাআইদৌলা এন্টারপ্রাইজ লিমিটেডের শ্রমিকদের অন্যায়ভাবে চাকরিচ্যুত, শ্রম আইন অনুসারে প্রতিশ্রুত সুযোগ সুবিধা না দেওয়াসহ নানা অভিযোগে জেলা প্রশাসক বরাবর স্মারকিলিপি দেওয়া হয়েছে।\nবুধবার সকালে শ্রমিকরা এই স্মারকলিপি প্রদান করেন। শ্রমিক বঞ্চনার প্রতিকার চাইলে গিয়ে দুই শ্রমিক নেতাকে বিনা নোটিশে চাকরিচ্যুত করা হয়েছে বলে অভিযোগ করেন স্মারকলিপি প্রদানকারী।\nজেলা প্রশাসকের অবর্তমানে স্মারকলিপিটি গ্রহণ করেন অতিরিক্ত জেলা প্রশাসক সমর কুমার পাল। এছাড়াও স্মারকলিপির অনুলিপি মহাপরিদর্শক, কল-কারখানা ও প্রতিষ্ঠান পরিদর্শন অধিদপ্তর, সুনামগঞ্জ সদর থানার ভারপ্রাপ্ত কর্মকর্তাসহ বিভিন্ন স্থানে প্রদান করেছেন।\nস্মারকলিপিতে ২০০৫ সাল থেকে কর্মরত স্থায়ী শ্রমিক আলী আকবর উল্লেখ করেন, তিনি বর্তমানে প্রোডাকশন বিভাগের সিনিয়র সুপার ভাইজার হিসেবে কর্মরত আছেন। প্রায় দুই দশকের চাকরিজীবনে তিনি সততা ও দক্ষতায় কাজ করে চলছেন। চলতি জুনে দক্ষতার কারণে তার মজুরিও বৃদ্ধি করা হয়।\nস্মারকলিপিতে তিনি আরো উল্লেখ করেন, ওই প্রতিষ্ঠানে কাজে যোগদানের সময় শ্রমিকদের দেশে প্রচলিত শ্রমআইন মোতাবেক প্রাপ্য সুযোগ-সুবিধা প্রদানের প্রতিশ্রুতি দেওয়া হয়। কিন্ত কাজে যোগদানের পর শ্রমআইন মোতাবেক সাপ্তাহিক ছুটি, নৈমিত্তিক ছুটি, চিকিৎসা ছুটি, অর্জিত ছুটি প্রদান করা হয় না।\nএমন কি ২০২৪ সালের ৫ ডিসেম্বর ‘কোল্ড স্টোরেজ’  সেক্টরে সরকার ঘোষিত নিম্নতম মজুরির গেজেট অনুযায়ী প্রাপ্য মজুরিও পরিশোধ করা হচ্ছে না। দীর্ঘদিন শ্রমিকরা শ্রম আইন বাস্তবায়ন ও চলতি বছর থেকে নিম্নতম মজুরির গেজেট অনুযায়ী প্রাপ্য মজুরিও পরিশোধ করার আলোচনা চালিয়ে গেলেও কর্তৃপক্ষ তা আমলে না নিয়ে চাকুরিচ্যুত করার কৌশল নিয়েছে।\nএসব বিষয়ে শ্রমিক অসন্তোষের কথা কর্তৃপক্ষের কাছে উপস্থাপন করতে গেলে আলী আকবরকে হুমকি ধমকি দিয়ে মৌখিকভাবে চাকুরিচ্যুত করা হয়। শ্রমিক নেতার চাকুরিচ্যুতির প্রতিবাদে শ্রমিকরা প্রতিবাদ করলে গত ১০ ডিসেম্বর সিনিয়র সুপারভাইজার (প্রোডাকশন) আলী আকবর এবং সিনিয়র ওয়ার্কার (এন্ট্রিরূম) মো. শাহাব উদ্দিনকে বেআইনি আদেশে স্থায়ীভাবে বহিষ্কার করা হয়।\nবহিষ্কারাদেশ আদেশে উল্লেখ করা হয় ‘তদন্তে অভিযোগ প্রমাণিত হওয়ায়, আপনাদেরকে এই মর্মে জানানো যাচ্ছে যে, আজকের ১২-১২-২০২৫ থেকে নিম্নোক্ত ব্যক্তিগণের চাকরি বাতিল করা হলো।\nস্মারকলিপি প্রদানকারী আলী আকবর জানান, আমাদের বিরুদ্ধে বিরুদ্ধে কোন অভিযোগ এনে কারণ দর্শানো নোটিশ প্রদান করা হয়নি এবং আইনানুগ তদন্ত কমিটিও গঠন করা হয়নি। কর্তৃপক্ষ সম্পূর্ণ উদ্দেশ্য প্রণোদিতভাবে শ্রমিকদের পক্ষে কথা বলায় বেআইনিভাবে চাকরিচ্যুত করেছে।\nঅতিরিক্ত জেলা প্রশাসক সমর কুমার পাল বলেন, আমি স্মারকলিপিটি পেয়েছি। এ বিষয়ে ঊর্ধ্বতন কর্তৃপক্ষের সঙ্গে কথা বলে কার্যকর ব্যবস্থা নেওয়া হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdxbtw976kvz",
    "title": "মস্কোয় থানার বাইরে বোমা বিস্ফোরণ, ২ পুলিশসহ নিহত ৩",
    "publication_date": "2025-12-24T14:38:33+06:00",
    "keywords": "বিস্ফোরণ,আমার-দেশ,রাশিয়া",
    "body": "রাশিয়ার রাজধানী মস্কোতে একটি থানার বাইরে বোমা বিস্ফোরণের ঘটনায় দুই পুলিশ সদস্যসহ তিনজন নিহত হয়েছেন। বুধবার (২৪ ডিসেম্বর) ভোরে এই ঘটনা ঘটে। এর মাত্র দুই দিন আগেই একই এলাকায় গাড়িবোমা হামলায় রাশিয়ার সেনাবাহিনীর জেনারেল ফানিল সারভারোভ নিহত হন।\nআন্তর্জাতিক সংবাদমাধ্যম আলজাজিরার প্রতিবেদনে বলা হয়, মস্কোর ইয়েলেতস্কায়া সড়কে অবস্থিত থানার কাছে বুধবার ভোরে বিস্ফোরণটি ঘটে।\nরুশ তদন্ত কমিটির বরাতে জানা গেছে, থানা ও পুলিশের একটি গাড়ির সামনে দাঁড়িয়ে থাকা এক সন্দেহভাজন ব্যক্তির কাছে দুই পুলিশ সদস্য এগিয়ে যান। এ সময় ওই ব্যক্তি নিজ কাছে থাকা বিস্ফোরক ডিভাইস সক্রিয় করলে সঙ্গে সঙ্গে বিস্ফোরণ ঘটে।\nবিস্ফোরণে ট্রাফিক পুলিশের দুই সদস্য এবং ঘটনাস্থলে উপস্থিত আরেক ব্যক্তি নিহত হন। নিহত পুলিশ সদস্যদের একজনের বয়স ২৪ বছর এবং অন্যজনের বয়স ২৫ বছর। ২৫ বছর বয়সী পুলিশ সদস্যের স্ত্রী ও মাত্র ৯ মাসের একটি সন্তান রয়েছে বলে জানিয়েছে কর্তৃপক্ষ।\nএ হামলার পেছনে কারা জড়িত, তা এখনো নিশ্চিত নয়। তবে রাশিয়ার অভ্যন্তরে এর আগে এমন হামলার ঘটনায় ইউক্রেনের গোয়েন্দা সংস্থার সম্পৃক্ততার অভিযোগ উঠেছে বলে প্রতিবেদনে উল্লেখ করা হয়েছে।\nসূত্র: রয়টার্স\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdg6e5pao7p3",
    "title": "ভারতীয় উগ্রহিন্দুত্ববাদীদের আক্রমণে ঢাকা-দিল্লি উত্তাপ বাড়ছে",
    "publication_date": "2025-12-24T14:27:35+06:00",
    "keywords": "ভারত,বাংলাদেশ",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdfjgefhsmpr",
    "title": "৪৮ কোটি ২০ লাখ ডলারে বিক্রি পাকিস্তানের রাষ্ট্রীয় বিমান সংস্থা",
    "publication_date": "2025-12-24T14:26:12+06:00",
    "keywords": "আমার-দেশ,পাকিস্তান",
    "body": "পাকিস্তানের রাষ্ট্রীয় বিমান সংস্থা পাকিস্তান ইন্টারন্যাশনাল এয়ারলাইনসের (পিআইএ) শেয়ার বিক্রির নিলামে ৪৮ কোটি ২০ লাখ ডলার দর দিয়ে বিজয়ী হয়েছে আরিফ হাবিব ইনভেস্টমেন্ট নামে একটি বিনিয়োগকারী প্রতিষ্ঠান। নিলামে তিনটি পাকিস্তানি প্রতিষ্ঠান অংশ নেয়। মঙ্গলবার নিলাম অনুষ্ঠান সরাসরি সম্প্রচার করে রাষ্ট্রীয় সম্প্রচারমাধ্যমে। খবর টিআরটি ওয়ার্ল্ডের।\nএকাধিক দফায় দরপত্র জমা দেয়ার পর আরিফ হাবিব ইনভেস্টমেন্ট গ্রুপ শীর্ষ দরদাতা হিসেবে নির্বাচিত হয়। প্রতিষ্ঠানটি পিআইএর বিক্রির জন্য প্রস্তাবিত ৭৫ শতাংশ শেয়ারের জন্য ১৩৫ বিলিয়ন পাকিস্তানি রুপি দর দেয়। চুক্তি অনুযায়ী, আগামী কয়েক মাসের মধ্যে অবশিষ্ট ২৫ শতাংশ শেয়ার কেনারও সুযোগ থাকবে তাদের।\nনিলাম শুরুর সময় টেলিভিশনে প্রচারিত এক বক্তব্যে পাকিস্তানের প্রধানমন্ত্রী শেহবাজ শরিফ বলেন, দেশের ইতিহাসের সবচেয়ে বড় লেনদেন হতে যাচ্ছে এটি। তাই পুরো প্রক্রিয়াটি স্বচ্ছ রাখা অত্যন্ত জরুরি।\nনিলামে আরিফ হাবিব গ্রুপের প্রধান প্রতিদ্বন্দ্বী ছিল লাকি সিমেন্টের নেতৃত্বাধীন একটি কনসোর্টিয়াম, যারা ১৩৪ বিলিয়ন রুপি দর প্রস্তাব করে। অন্যদিকে বেসরকারি বিমান সংস্থা এয়ার ব্লু দর দেয় ২৬ দশমিক ৫ বিলিয়ন রুপি। এর আগে গত বছর পিআইএ বেসরকারিকরণের উদ্যোগ ব্যর্থ হয়।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdrad73ulnfx",
    "title": "কার্টুনের মাধ্যমে মোদিকে যে বার্তা দিল পাকিস্তানের প্রভাবশালী গণমাধ্যম",
    "publication_date": "2025-12-24T14:24:27+06:00",
    "keywords": "ভারত,বাংলাদেশ,আমার-দেশ,পাকিস্তান",
    "body": "পাকিস্তানের প্রভাবশালী ইংরেজি দৈনিক ডন-এ প্রকাশিত একটি সম্পাদকীয় কার্টুন ঘিরে দক্ষিণ এশিয়ার কূটনৈতিক অঙ্গনে নতুন করে আলোচনা শুরু হয়েছে। ২১ ডিসেম্বর, ২০২৫ তারিখের ওই কার্টুনে ভারতের প্রধানমন্ত্রী নরেন্দ্র মোদিকে একটি বিশাল বাঘের সামনে দাঁড়িয়ে থাকতে দেখা যায়। বাঘটির গায়ে বড় অক্ষরে লেখা—“Bangladesh”।\nকার্টুনটির শিল্পী রোহাইত ভাগবন্ত। প্রতীকী এই চিত্রে জাতীয় পশু বাঘকে ব্যবহার করে বাংলাদেশের ক্রমবর্ধমান শক্তি, আত্মবিশ্বাস ও ভারতের সঙ্গে সম্পর্কের পরিবর্তিত বাস্তবতা তুলে ধরা হয়েছে বলে ব্যাখ্যা করছেন বিশ্লেষকরা। সামাজিক যোগাযোগমাধ্যমে কার্টুনটি দ্রুত ছড়িয়ে পড়ে এবং অনেকেই এটিকে বাংলাদেশের বর্তমান রাজনৈতিক অবস্থা ও আঞ্চলিক শক্তির ভারসাম্য বদলের ইঙ্গিত হিসেবে দেখছেন।\nএই প্রেক্ষাপটে পাকিস্তানের রাজনৈতিক অঙ্গন থেকেও কড়া বার্তা এসেছে। দেশটির প্রধানমন্ত্রী শাহবাজ শরীফের দল মুসলিম লীগ–এনের (পিএমএল–এন) যুব শাখার এক নেতা ভারতকে কঠোর হুঁশিয়ারি দিয়েছেন। কামরান সাঈদ উসমানি নামের ওই নেতা এক ভিডিও বার্তায় বলেন, বাংলাদেশের সার্বভৌমত্ব হুমকির মুখে পড়লে পাকিস্তানের সেনাবাহিনী ও ক্ষেপণাস্ত্র তার জবাব দিতে প্রস্তুত।\nতিনি দাবি করেন, ঢাকার বিরুদ্ধে নয়াদিল্লির যেকোনো পদক্ষেপ ইসলামাবাদকে প্রতিক্রিয়া দেখাতে বাধ্য করবে। উসমানির ভাষায়, “যদি ভারত বাংলাদেশের স্বায়ত্তশাসনের ওপর আক্রমণ করে, যদি কেউ বাংলাদেশের দিকে খারাপ দৃষ্টি দেওয়ার সাহস করে—তাহলে মনে রাখতে হবে, পাকিস্তানের জনগণ, পাকিস্তানি সশস্ত্র বাহিনী এবং আমাদের ক্ষেপণাস্ত্র খুব বেশি দূরে নয়।”\nউসমানি আরও বলেন, মুসলিম তরুণরা এই অঞ্চলে ভারতের পরিকল্পনা সম্পর্কে সতর্ক হয়ে উঠেছে। তার অভিযোগ, ভারত ‘অখণ্ড ভারত আদর্শ’ চাপিয়ে দেওয়ার চেষ্টা করছে, যা পাকিস্তান কোনোভাবেই মেনে নেবে না। এ প্রসঙ্গে তিনি বাংলাদেশের সঙ্গে পাকিস্তানের সামরিক জোট গঠনের প্রস্তাবও দেন। এমনকি উভয় দেশে একে অপরের সামরিক ঘাঁটি স্থাপনের কথাও বলেন তিনি।\nবিশ্লেষকদের মতে, বাংলাদেশ ও পাকিস্তানের মধ্যে যদি কোনো ধরনের সামরিক জোট গড়ে ওঠে, তাহলে দক্ষিণ এশিয়ার আঞ্চলিক শক্তির ভারসাম্যে বড় ধরনের পরিবর্তন আসতে পারে। ডন-এর কার্টুন ও পাকিস্তানি রাজনীতিকদের বক্তব্য মিলিয়ে পুরো ঘটনাপ্রবাহ নতুন করে আঞ্চলিক উত্তেজনার ইঙ্গিত দিচ্ছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdpbpytf6rum",
    "title": "চানখাঁরপুলে ৬ জনকে হত্যা, ট্রাইব্যুনালের রায় ২০ জানুয়ারি",
    "publication_date": "2025-12-24T14:20:11+06:00",
    "keywords": "জুলাই-বিপ্লব,আদালত",
    "body": "জুলাই বিপ্লবে রাজধানীর চানখাঁরপুলে ৬ জনকে হত্যার ঘটনায় ডিএমপির সাবেক কমিশনার হাবিবুর রহমানসহ ৮ জনের বিরুদ্ধে মানবতাবিরোধী অপরাধের মামলার রায় ঘোষণা হবে ২০ জানুয়ারি।\nবুধবার আন্তর্জাতিক অপরাধ ট্রাইব্যুনাল-১ এর চেয়ারম্যান বিচারপতি মো. গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেলে রায় ঘোষণার জন্য এ দিন ধার্য করেন।\nট্রাইব্যুনালের অন্য সদস্যরা হলেন—বিচারপতি মো. শফিউল আলম মাহমুদ এবং অবসরপ্রাপ্ত জেলা ও দায়রা জজ মো. মোহিতুল হক এনাম চৌধুরী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdehicvo8vhg",
    "title": "গণমাধ্যমে হামলা করে কখনো কণ্ঠরোধ করা যাবে না: নাসির উদ্দিন",
    "publication_date": "2025-12-24T14:13:05+06:00",
    "keywords": "আমার-দেশ,নোয়াখালী,সুবর্ণচর",
    "body": "ছাত্রদলের কেন্দ্রীয় কমিটির সাধারণ সম্পাদক নাসির উদ্দিন নাসির বলেন, শরীফ ওসমান হাদিকে হত্যার পর এক শ্রেণির রাজনৈতিক কর্মী বাংলাদেশকে অস্থিতিশীল করার চেষ্টা করছে। নির্বাচন যেন না হয় সেই চেষ্টাও চালিয়ে যাচ্ছে ষড়যন্ত্রকারীরা। গণমাধ্যমে হামলা করে কখনো কণ্ঠরোধ করা যাবে না।\nমঙ্গলবার বিকেলে নোয়াখালীর সুবর্ণচর উপজেলার সৈকত সরকারি কলেজ মাঠে আয়োজিত বীর মুক্তিযোদ্ধা শহীদ জিয়া স্মৃতি ক্রিকেট প্রীতি ম্যাচের পুরস্কার বিতরণী অনুষ্ঠানে প্রধান অতিথির বক্তব্যে তিনি এসব কথা বলেন।\nতিনি আরো বলেন, অতীতে ফ্যাসিস্ট শাসনামলে দৈনিক আমার দেশ, দৈনিক সংগ্রামসহ বিভিন্ন গণমাধ্যম হামলার শিকার হয়েছে। আওয়ামী সরকার নগ্ন হস্তক্ষেপ করে চ্যানেল ওয়ান, ইসলামিক টিভি, সিএসবি টেলিভিশন, দিগন্ত টেলিভিশনসহ বেশ কয়েকটি গণমাধ্যম বন্ধ করে দিয়েছে। হত্যা চেষ্টায় মাহমুদুরর হমানের উপর একাধিকবার সশস্ত্র সন্ত্রাসী হামলা করা হয়েছে। মিথ্যা মামলা দিয়ে সম্পাদক মাহমুদুর রহমানসহ অনেক সম্পাদক ও সাংবাদিককে জেলে দিয়েছে। মিথ্যা মামলায় তারা বছরের পর বছর কারা ভোগ করেছেন। তখনও ওসমান হাদির মতো অনেকে বলেছিলেন, গণমাধ্যমে হামলা কোনো সমাধান নয়। গণমাধ্যমে হামলা করে নির্বাচন বানচালের চেষ্টা করা হয়েছে।\nএ সময় স্বরাষ্ট্র উপদেষ্টার পদত্যাগের দাবির পাশাপাশি প্রধান উপদেষ্টার বিশেষ সহকারীকেও পদত্যাগ করতে হবে বলে দাবি জানান নাসির উদ্দিন।\nবিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তনকে স্বাগত জানিয়ে নেতাকর্মীদের আগামী ২৫ ডিসেম্বর ঢাকায় উপস্থিত থাকার আহ্বান জানান তিনি। তারেক রহমানের স্বদেশ প্রত্যাবর্তনকে ঘিরে ঢাকাতে কোটি মানুষের সমাগম হবে। স্মরণকালের ঐতিহাসিক জনসমাগম ঘটবে এই অভ্যর্থনায়। নেতাকর্মীদের মধ্যে ব্যাপক উৎসাহ উদ্দীপনা বিরাজ করছে। ইতিহাসের সাক্ষী হতে সবাই গতকাল থেকেই ঢাকায় রওনা হয়েছে। ঢাকায় আমরা নেতাকে বরণ করতে প্রস্তুত। নেতার আগমনে দলের নেতাকর্মীরা অত্যন্ত উজ্জীবিত। এর ফলে নেতাকর্মীরা নতুন উদ্যমে প্রাণ ভরে কাজ করতে পারবে। এতে করে দলের নেতাকর্মীরা উজ্জীবিত হবে, ফলে নতুন আঙ্গিকে কাজ করার উদ্দীপনা পাবে। আমাদের দলের সকল পর্যায়ের নেতাকর্মীরা ঐক্যবদ্ধ। ইতিমধ্যে প্রোগ্রামে যোগদানের জন্য অনেকে ঢাকা চলে আসছে।\nঅনুষ্ঠানে জেলা বিএনপি নেতা এনায়েত উল্যাহ বাবুল, জেলা স্বেচ্ছাসেবক দলের সাধারণ সম্পাদক মিজানুর রহমান মিজানসহ ছাত্রদলের নেতাকর্মীরা উপস্থিত ছিলেন। খেলায় সদর উপজেলা দলকে হারিয়ে সুবর্ণচর উপজেলা দল জয়লাভ করে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdigwn3ry270",
    "title": "মাকে দেখে ৩০০ ফিটে বক্তব্য দেবেন তারেক রহমান",
    "publication_date": "2025-12-24T14:12:40+06:00",
    "keywords": "তারেক-রহমান,বিএনপি",
    "body": "বিএনপির ভারপ্রাপ্ত চেয়ারম্যান তারেক রহমান দেশে ফিরে এভারকেয়ারে চিকিৎসাধীন মা বেগম খালেদা জিয়ার সঙ্গে দেখা করবেন বলে জানিয়েছেন দলটির স্থায়ী কমিটির সদস্য সালাহউদ্দিন আহমেদ। এরপর তিনি সরাসরি ৩০০ ফিটে গিয়ে সংক্ষিপ্ত বক্তব্য দেবেন।\nবুধবার দুপুরে বিএনপি চেয়ারপারসনের গুলশান কার্যালয়ে আয়োজিত এক সংবাদ সম্মেলন তিনি এসব তথ্য জানান।\nএ সময় তারেক রহমানের সংবর্ধনা অনুষ্ঠানে সৃষ্ট অসুবিধার জন্য রাজধানীবাসীর কাছে ক্ষমা চেয়ে সালাহউদ্দিন আহমদ বলেন, জনদুর্ভোগ সৃষ্টি হয় এমন কর্মসূচি বিএনপির ভারপ্রাপ্ত চেয়ারম্যান তারেক রহমান সমর্থন করেন না।\nতিনি বলেন, জনদুর্ভোগ লাঘবের জন্য রাজধানীর একপাশে ৩০০ ফুট সড়কের সার্ভিস লেনে কৃতজ্ঞতা জ্ঞাপন অনুষ্ঠানের আয়োজন করা হয়েছে। এ সময় তিনি ছাড়া আর কেউ বক্তব্য দেবেন না। নেতাকর্মীদের কাঞ্চন ব্রিজ ব্যবহার করে যাতায়াতের নির্দেশ দেওয়া হয়েছে।\nসংবাদ সম্মেলনে জানানো হয়, বাংলাদেশ বিমানের নিয়মিত ফ্লাইটে বৃহস্পতিবার বেলা ১১টা ৫০ মিনিটে দেশে অবতরণ করবেন তারেক রহমান। এরপর বিএনপির স্থায়ী কমিটির সদস্যরা তাকে অভ্যর্থনা জানাবেন। সেখান থেকে এভারকেয়ার হাসপাতালে যাওয়ার পথে সংক্ষিপ্ত সংবর্ধনা গ্রহণ করবেন তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdkwgvxbvoez",
    "title": "ট্রাম্পের এইচ-১বি ভিসা ফি বাড়ানোর সিদ্ধান্ত আদালতে বহাল",
    "publication_date": "2025-12-24T14:11:19+06:00",
    "keywords": "যুক্তরাষ্ট্র,আমার-দেশ,ভিসা",
    "body": "দক্ষ বিদেশি কর্মী হিসেবে যুক্তরাষ্ট্রে যেতে চাইলে গুণতে হবে এক লাখ ডলার। গত সেপ্টেম্বরে এমন একটি একটি নির্বাহী আদেশে স্বাক্ষর করে মার্কিন প্রেসিডেন্ট ডোনাল্ড ট্রাম্প। এইচ-১বি ভিসা ফি অস্বাভাবিক মাত্রায় বৃদ্ধির পদক্ষেপকে চ্যালেঞ্জ জানিয়ে ট্রাম্প প্রশাসনের বিরুদ্ধে মামলা করেন ২০ অঙ্গরাজ্যের অ্যাটর্নি জেনারেলরা। তবে ফি বাড়ানোর এই সিদ্ধান্ত বহাল রেখেছে দেশটির একটি আদালত।\nমামলার অভিযোগপত্রে প্রধান বাদি রব বনতা বলেন, ‘প্রেসিডেন্ট ট্রাম্পের নেতৃত্বাধীন প্রশাসন এইচ-১বি ভিসার ফি এক লাখ ডলারে উন্নীত করেছে, যা অপ্রয়োজনীয়, অযৌক্তিক এবং অবৈধ। এই পদক্ষেপের জেরে ভিসার জন্য আবেদনে আবেদনে ইচ্ছুকরা চাপে রয়েছে, অন্যদিকে যুক্তরাষ্ট্রে শ্রম বাজারে ঘাটতি দেখা দিয়েছে।’\nমঙ্গলবার ৫৬ পৃষ্ঠার একটি রায়ে মার্কিন ফেডারেল বিচারক বেরিল হাওয়েল এইচ-১বি ভিসা ফি বাড়ানোর সিদ্ধান্ত বহাল রাখেন। তবে রায়ে তিনি স্বীকার করে নেন, এরফলে যুক্তরাষ্ট্রের ব্যবসা এবং উচ্চশিক্ষা প্রতিষ্ঠানের ওপর নেতিবাচক প্রভাব পড়তে পারে। রায়ে বলা হয়, অর্থনৈতিক ও জাতীয় নিরাপত্তার জন্য প্রয়োজন মনে হলে, সে বিষয়ে পদক্ষেপ নেয়ার আইনগত কর্তৃত্ব প্রেসিডেন্টের আছে।\nএইচ-ওয়ানবি ভিসা কর্মসূচির সমালোচকরা দীর্ঘদিন ধরে যুক্তি দিয়ে আসছেন, এই ভিসা মার্কিন কর্মীদের জন্য কাজের সুযোগ নষ্ট করছে। অন্যদিকে যারা এই কর্মসূচির পক্ষে, তাদের যুক্তি, এটি মার্কিন যুক্তরাষ্ট্রকে বিশ্বজুড়ে শীর্ষ প্রতিভাবানদের আকর্ষণ করার সুযোগ তৈরি করে দিচ্ছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amd7vigp93lgr",
    "title": "তারেক রহমানকে স্বাগত জানাতে ঢাকায় থাকবেন হবিগঞ্জের ৫০ হাজার নেতাকর্মী",
    "publication_date": "2025-12-24T14:09:46+06:00",
    "keywords": "বিএনপি,আমার-দেশ,হবিগঞ্জ",
    "body": "বিএনপির ভারপ্রাপ্ত চেয়ারম্যান তারেক রহমানকে স্বাগত জানাতে হবিগঞ্জের ৫০ হাজার বিএনপি নেতাকর্মী বৃহস্পতিবার ঢাকায় থাকবেন। ইতোমধ্যে নেতা-কর্মীরা ঢাকা অভিমুখে যাত্রা করেছেন বলে জানিয়েছেন বিএনপি ও অঙ্গসংগঠনের নেতাকর্মীরা।\nসূত্র বলছে, সড়কপথে বিপুল সংখ্যক বাস ও মাইক্রোবাস ছাড়াও সিলেট-ঢাকা অভিমুখে আন্তঃনগর একাধিক ট্রেনে যাত্রা করবেন নেতাকর্মীরা। অনেকেই অগ্রিম টিকেট সংগ্রহ করেছেন এবং ছাড়া অগ্রিম টিকেট পাননি তারা আসন-বিহীন টিকেটেও যাত্রা করবেন।\nবুধবার (২৪ ডিসেম্বর) সকাল পৌনে ৯টার দিকে শায়েস্তা-গঞ্জ রেল স্টেশনে ট্রেনের অপেক্ষমাণ জেলা ছাত্রদলের সাধারণ সম্পাদক জিল্লুর রহমান জানান- তিনিসহ ছাত্রদলের অর্ধশতাধিক নেতাকর্মী তার সাথে ট্রেনে ঢাকা যাচ্ছেন। তার সভাপতিসহ শতাধিক নেতাকর্মী ইতিমধ্যে ঢাকায় রয়েছেন।\nএছাড়াও জেলা ছাত্রদলের বিভিন্ন ইউনিট থেকে কমপক্ষে দুই থেকে তিন হাজার নেতাকর্মী ছাত্রদলের সাংগঠনিক অভিভাবক তারেক রহমানে সংবর্ধনাস্থলে উপস্থিত থাকবেন।\nহবিগঞ্জ-৩ আসনে বিএনপি মনোনীত এমপি প্রার্থী কেন্দ্রীয় বিএনপির সাংগঠনিক সম্পাদক জি কে গউছ জানিয়েছেন, ২৫ ডিসেম্বর সকালে ঢাকায় তারেক রহমানের নির্ধারিত সভাস্থলে হবিগঞ্জ জেলার ৫০ হাজারের বেশি নেতাকর্মী উপস্থিত থাকবেন। আমরা প্রিয় নেতা তারেক রহমানের জন্য অপেক্ষায় আছি। বাসে-ট্রেনে নিজ উদ্যোগে জেলার প্রতিটি ইউনিট থেকে বিপুল পরিমাণ নেতাকর্মী ঢাকায় যাবেন। নেতাকর্মীদের এই সংখ্যা ৫০ হাজার ছাড়িয়ে যাবে ইনশাল্লাহ।\nশায়েস্তাগঞ্জ রেলস্টেশনের সহকারী স্টেশন মাষ্টার উত্তম দাস জানান, ২৩ তারিখ থেকেই স্টেশনে যাত্রীদের ভিড় বেশি। বিভিন্ন ট্রেনে বিএনপি ও অঙ্গ সংগঠনের লোকজন যাচ্ছে ঢাকায়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdcbuzbc3e7a",
    "title": "তফসিল সংশোধনের দাবি এনসিপির",
    "publication_date": "2025-12-24T14:07:35+06:00",
    "keywords": "আমার-দেশ,এনসিপি",
    "body": "আসন্ন সংসদ নির্বাচনে ভোটের তারিখ অপরিবর্তিত রেখে তফসিলের অন্যান্য দিনগুলো সংশোধনের দাবি জানিয়েছে জাতীয় নাগরিক পার্টি (এনসিপি)। পাশাপাশি ইসিকে সবার প্রতি সমান আচরণ করার কথা বলা হয়েছে।\nএনসিপি মূখ্য সমন্বয়ক নাসীরুদ্দিন পাটওয়ারী বুধবার সকালে সিইসি এ এম এম নাসির উদ্দিনের সঙ্গে দেখা করে এসব কথা বলেন।\nপরে ব্রিফিং এ নাসীরুদ্দিন বলেন, প্রবাসীরা নিবন্ধনে সমস্যাবোধ করছেন। তাই তাদের নিবন্ধনের সময়ও বাড়ানোর প্রয়োজন।\nতিনি বলেন, ভারত বাংলাদেশের ভোটকে নসাৎ করতে তৎপর। আমরা বলেছি কোনো ভাবেই যেন ভোট বিঘ্নিত না হয়। গণভোটের ব্যাপারে ইসির কোনো প্রচার প্রচারণা নেই। এটাকে জোরদার করার জন্য বলেছি। পাশাপাশি দলগুলোর পার্টি অফিসের নিরাপত্তার কথাও বলেছি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdccar86vluq",
    "title": "নগদে লেনদেন করে স্কুটি জিতে নিলেন ময়মনসিংহের সোহেল",
    "publication_date": "2025-12-24T13:55:25+06:00",
    "keywords": "আমার-দেশ,নগদ",
    "body": "নগদে লেনদেন করে হিরো প্লেজার রিফ্রেশ ১০২ সিসি মোটরসাইকেল জিতে নিয়েছেন ময়মনসিংহের শফিকুল ইসলাম সোহেল। নগদে ফিরে আসা বা নতুন অ্যাকাউন্ট খোলার ক্যাম্পেইনে অংশ নিয়ে তিনি এই উপহার জিতেছেন।\nটেলিভিশন পর্দার প্রিয়মুখ, অভিনেত্রী পারসা ইভানা নগদের পক্ষ থেকে মোটরসাইকেল বিজয়ী শফিকুলের হাতে উপহার তুলে দেন।\nঅভিনেত্রী পারসা ইভানার কাছ থেকে আকর্ষণীয় উপহার পেয়ে শফিকুল ইসলাম বলেন, ‘প্রথমে তো বিশ্বাসই করতে পারিনি! যখন দেখলাম স্কুটি নিয়ে তারা আমার বাসায় চলে এসেছেন, তখন খুবই খুশি হয়েছি। নগদে লেনদেন করার মাধ্যমে আমি এরকম পুরস্কার পাব, ভাবতেও পারিনি।’\n‘আসা আর ফেরা, সারপ্রাইজ সেরা’ শিরোনামে সম্প্রতি একটি ক্যাম্পেইন চালু করেছে নগদ। এখন পর্যন্ত ২৩ হাজারের বেশি গ্রাহক ৫০ টাকা থেকে ৫০০ টাকা পর্যন্ত ক্যাশব্যাক পেয়েছেন। পাশাপাশি সারপ্রাইজ রিচার্জ অফারে অংশ নিয়ে বোনাস রিচার্জ পেয়েছেন দুই হাজারের বেশি গ্রাহক। সকাল ৬টা থেকে রাত ১০টা ৫৯ মিনিট পর্যন্ত প্রতি মিনিটের প্রথম লেনদেনকারী গ্রাহককে ক্যাশব্যাক প্রদান করা হচ্ছে। এই ক্যাম্পেইনে মেগা পুরস্কার হিসেবে থাকছে একটি রয়েল এনফিল্ড মোটরসাইকেল।\nনগদের এই ক্যাম্পেইনে নিয়মিত লেনদেন না করা গ্রাহক যদি নগদে ফিরে লেনদেন করেন এবং কেউ নতুন নগদ অ্যাকাউন্ট খুলে লেনদেন করেন, তাদের জন্য থাকছে প্রতিদিন ক্যাশব্যাকসহ হাজারো পুরস্কার জেতার সুযোগ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdsk2gbxtwiq",
    "title": "বিএনপিতে যোগ দিলেন দুই দলের প্রধান ও এক দলের মহাসচিব",
    "publication_date": "2025-12-24T13:52:50+06:00",
    "keywords": "বিএনপি,আমার-দেশ",
    "body": "আসন্ন জাতীয় সংসদ নির্বাচনকে সামনে রেখে বাংলাদেশ জাতীয়তাবাদী দলে (বিএনপি) যোগ দিয়েছেন দুই দলের শীর্ষ নেতা ও এক দলের মহাসচিব। বুধবার আনুষ্ঠানিকভাবে তারা বিএনপিতে যোগ দেন।\nবিএনপিতে যোগ দেওয়া দলীয় প্রধান দুই নেতা হচ্ছেন এনপিপির চেয়ারম্যান ফরিদুজ্জামান ফরহাদ ও এনডিএম-এর চেয়ারম্যান ববি হাজ্জাজ।\nএছাড়া এলডিপির মহাসচিব ও সাবেক মন্ত্রী রেদোয়ান আহমেদও বিএনপিতে যোগ দিয়েছেন। জাতীয় সংসদ নির্বাচনে তারা বিএনপির প্রতীক ধানের শীষ নিয়ে নির্বাচন করবেন।\nশরিক ও জোটভুক্ত দলগুলোর জন্য আরো ৭টি আসন ছেড়েছে বাংলাদেশ জাতীয়তাবাদী দল (বিএনপি)। দলটির পক্ষ থেকে আজ এ তথ্য জানানো হয়।ছাড় দেওয়া আসনগুলোতে বিএনপি কোনো প্রার্থী না দিয়ে জোট শরিকদের সমর্থন দেবে।\nআসনগুলো হচ্ছে– ঢাকা-১২ বিপ্লবী ওয়ার্কার্স পার্টির সাইফুল হক, বগুড়া-২ নাগরিক ঐক্যের মাহমুদুর রহমান মান্না, পটুয়াখালি-৩ গণঅধিকার পরিষদের নুরুল হক নুর, ঝিনাইদহ-৪ গণঅধিকার পরিষদের রাশেদ খান, ব্রাহ্মণবাড়িয়া-৬ আসনে জুনায়েদ সাকি, পিরোজপুর-১ আসনে জাতীয় পার্টি (কাজী জাফর) মোস্তফা জামাল হায়দার এবং যশোর-৫ আসনে মুফতি রশিদ বিন ওয়াক্কাস।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdzbqswvkeew",
    "title": "নাটোর-১ আসনে জামায়াত প্রার্থীর মনোনয়ন ফরম উত্তোলন",
    "publication_date": "2025-12-24T13:51:02+06:00",
    "keywords": "আমার-দেশ,নাটোর,জামায়াত",
    "body": "আগামী ত্রয়োদশ জাতীয় সংসদ নির্বাচন উপলক্ষে নাটোর-১ (লালপুর-বাগাতিপাড়া) আসনে জামায়াত মনোনীত প্রার্থীর মনোনয়নপত্র উত্তোলন করেছেন।\nবুধবার (২৪ ডিসেম্বর) বেলা সাড়ে ১১টায় লালপুর উপজেলা নির্বাহী অফিসার জুলহাস হোসেন সৌরভের নিকট থেকে নাটোর-(১ লালপুর-বাগাতিপাড়া) আসনে বাংলাদেশ জামায়াতে ইসলামী মনোনীত প্রার্থী ও উপজেলা জামায়াতের আমীর  মাওলানা আবুল কালাম আজাদ তার মনোনয়নপত্র উত্তোলন করেন।\nএ সময় উপস্থিত ছিলেন লালপুর উপজেলা জামায়াতে ইসলামীর  সেক্রেটারি অ্যাডভোকেট মাসুদ রানা, বাগাতিপাড়া উপজেলা জামায়াতের নায়েবে আমির আনোয়ারুল ইসলাম মুজাহিদ, সেক্রেটারি জাকির হোসেন,\nবাংলাদেশ শ্রমিক কল্যাণ ফেডারেশনের নাটোর জেলা সভাপতি মুস্তাফিজুর রহমান, লালপুর উপজেলা জামায়াতের সহ সেক্রেটারি হাফেজ আফজাল হোসেন সহ দলের অন্যান্য নেতাকর্মী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdxgvhd8nje3",
    "title": "হাবিবুরসহ ১১ জনের বিরুদ্ধে আনুষ্ঠানিক অভিযোগ দাখিল",
    "publication_date": "2025-12-24T13:48:26+06:00",
    "keywords": "জুলাই-বিপ্লব,ইমাম-হাসান-তাইম-হত্যা",
    "body": "জুলাই বিপ্লবে রাজধানীর যাত্রাবাড়ীতে ইমাম হাসান তাইম হত্যার ঘটনায় ডিএমপির সাবেক কমিশনার হাবিবুর রহমানসহ ১১ জনের বিরুদ্ধে আনুষ্ঠানিক অভিযোগ দাখিল করেছে প্রসিকিউশন।\nবুধবার আন্তর্জাতিক অপরাধ ট্রাইব্যুনালের রেজিস্ট্রারের কাছে এ অভিযোগ জমা দেওয়া হয়। বিষয়টি নিশ্চিত করেন চিফ প্রসিকিউটর মোহাম্মদ তাজুল ইসলাম।\nএই মামলার অপর আসামিরা হলেন— ডিএমপির সাবেক যুগ্ম কমিশনার সুদীপ কুমার চক্রবর্তী, ওয়ারি জোনের সাবেক ডিসি ইকবাল হোসাইন, এডিসি শাকিল মোহাম্মদ শামীম, মো. মাসুদুর রহমান মনির, নাহিদ ফেরদৌস, যাত্রাবাড়ী থানার তৎকালীন ওসি আবুল হাসান, জাকির হোসাইন, মো. ওহিদুল হক মামুন, সাজ্জাদ উজ জামান ও মো. শাহদাত আলী।\nজুলাই বিপ্লবের সময় গত বছরের ২০ জুলাই পুলিশের গুলিতে শহীদ হন তাইম। তার বাবা মো. ময়নাল হোসেন ভূঁইয়া রাজারবাগ পুলিশ লাইনসের উপ-পরিদর্শক। ওই দিন বন্দুর সঙ্গে চা খেতে বেরিয়ে যাত্রাবাড়ী এলাকায় গুলি খেয়ে লাশ হয়ে ফিরতে হয় তাকে। খোঁজাখুঁজির একপর্যায়ে ছেলের মরদেহ পেয়ে ফোনে ঊর্ধ্বতন কর্মকর্তাকে ময়নাল বলেন, ‘স্যার, আমার ছেলেটা মারা গেছে। বুলেটে ওর বুক ঝাঁঝরা হয়ে গেছে। স্যার, আমার ছেলে আর নেই। একজনকে মারতে কতগুলো গুলি লাগে স্যার?’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdr9g9oehrm2",
    "title": "কুলাউড়ায় পিকআপচাপায় দুই মোটরসাইকেল আরোহী নিহত",
    "publication_date": "2025-12-24T13:46:36+06:00",
    "keywords": "মৌলভীবাজার,আমার-দেশ,কুলাউড়া",
    "body": "মৌলভীবাজারের কুলাউড়া উপজেলায় পিকআপভ্যানের চাপায় দুই মোটরসাইকেল আরোহী নিহত হয়েছেন। বুধবার সকাল ৭টার দিকে কুলাউড়া-বড়লেখা মহাসড়কের আছুরিঘাট এলাকায় এ দুর্ঘটনা ঘটে।\nনিহতরা হলেন জুড়ী উপজেলার জায়ফরনগর ইউনিয়নের দক্ষিণ জাঙ্গীরাই গ্রামের মো. দুলু মিয়ার ছেলে জাবেদ (২০), একই উপজেলার ভবানীপুর গ্রামের মো. নুরু মিয়ার ছেলে রিয়াদুল ইসলাম (১৯)।\nপুলিশ ও প্রত্যক্ষদর্শী সুত্রে জানা গেছে, মোটরসাইকেলটি কুলাউড়ার দিকে যাচ্ছিল। এ সময় বিপরীত দিক থেকে আসা একটি  পিকআপভ্যান মোটর সাইকেলকে সজোরে ধাক্কা দেয়। সংঘর্ষে দুজন ঘটনাস্থলেই মারা যান। খবর পেয়ে কুলাউড়া থানা পুলিশ ও ফায়ার সার্ভিসের লোকজন ঘটনাস্থলে যায় এবং লাশ উদ্ধার করে মর্গে পাঠিয়েছে।\nকুলাউড়া থানার অফিসার ইনচার্জ মো. মনিরুজ্জামান মোল্ল্যা জানান, দুইজনের লাশ ময়নাতদন্তের জন্য মর্গে পাঠানো হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdvqzgid7eji",
    "title": "তুরস্কে হাইপারস্কেল ক্লাউড অঞ্চল স্থাপনের ঘোষণা",
    "publication_date": "2025-12-24T13:46:34+06:00",
    "keywords": "আমার-দেশ,তুরস্ক",
    "body": "তুরস্কে প্রথম হাইপারস্কেল ক্লাউড অঞ্চল স্থাপনের ঘোষণা দিয়েছে দেশটির প্রেসিডেন্ট রিসেপ তাইয়্যেপ এরদোয়ান। বুধবার আনকারায় তুরস্কের বিজ্ঞান ও প্রযুক্তি গবেষণা কাউন্সিল এবং বিজ্ঞান একাডেমি ২০২৫ সালের পুরস্কার বিতরণী অনুষ্ঠানে এই ঘোষণা দেন তিনি। এর জন্য একটি কৌশলগত সমঝোতা স্মারক স্বাক্ষরিত হয়েছে, যা দেশটিকে একটি প্রধান ডিজিটাল হাব হিসেবে গড়ে তুলবে।\nএরদোয়ান বলেন, “এই প্রকল্পটি ২০২৮–২০২৯ সালের মধ্যে কার্যক্রম শুরু করলে, তুরস্ক ইউরোপ, এশিয়া এবং মধ্যপ্রাচ্যের মধ্যে একটি ডিজিটাল সেতু স্থাপন করবে এবং আমাদের দেশ নিজ অঞ্চলের ডেটা হাব হিসেবে প্রতিষ্ঠিত হবে।”\nতিনি আরও বলেন, “আমাদের অবশ্যই বিজ্ঞান ও প্রযুক্তির সর্বশেষ উদ্ভাবনগুলোকে ঘনিষ্ঠভাবে পর্যবেক্ষণ করতে হবে এবং আমাদের জাতীয় পরিচয়ের সাথে সামঞ্জস্যপূর্ণ অনন্য ধারণা ও কাজের মাধ্যমে ভবিষ্যত তৈরি করতে হবে।”\nএরদোয়ান জানান, কৃত্রিম বুদ্ধিমত্তা (এআই) থেকে স্বয়ংক্রিয় ব্যবস্থা, ডেটা স্টোরেজ ও প্রসেসিং সেন্টার থেকে বেসামরিক প্রযুক্তি পর্যন্ত, তুরস্ক এমন উদ্যোগ এবং প্রকল্প গ্রহণ করছে যা অনেক দেশের প্রশংসা কুড়াচ্ছে।\nতিনি বিজ্ঞানী এবং গবেষকদেরও অভিনন্দন জানিয়েছেন, যারা ইলেকট্রোকেমিস্ট্রি, সলিড-স্টেট মেকানিক্স, পরীক্ষামূলক মনোবিজ্ঞান, আরএনএ বায়োলজি, ডেন্টিস্ট্রি, স্নায়ুবিজ্ঞান, ইতিহাস ও দর্শন সহ বিভিন্ন ক্ষেত্রে গুরুত্বপূর্ণ কাজ করেছেন। তিনি বলেন, দেশের বিভিন্ন বিশ্ববিদ্যালয় থেকে পুরস্কারপ্রাপ্তরা অংশ নিয়েছেন, যা দেশের প্রতিটি অঞ্চলের প্রতিষ্ঠানগুলোর বৈজ্ঞানিক সক্ষমতায় উদ্ভাবনী অবদানকে প্রতিফলিত করে।\nতুরস্কের প্রথম হাইপারস্কেল ডেটা সেন্টারটি নভেম্বর মাসে আনকারা-ভিত্তিক প্রতিষ্ঠান টার্কসেল এবং গুগল ক্লাউডের সঙ্গে স্বাক্ষরিত চুক্তির অধীনে পরিকল্পিত।\nএই হাইপারস্কেল ক্লাউড অঞ্চলে একাধিক ডেটা সেন্টারের মাধ্যমে বিপুল কম্পিউটিং, স্টোরেজ এবং নেটওয়ার্কিং সক্ষমতা থাকবে, যা সরকার ও ব্যবসায়ীদের নিরাপদে ডেটা সংরক্ষণ এবং ডিজিটাল সেবা পরিচালনার সুযোগ দেবে।\nসূত্র: টিআরটি ওয়ার্ল্ড\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdkseswvnf3n",
    "title": "বাংলাদেশি ২ নাবিককে উদ্ধার করল সৌদি",
    "publication_date": "2025-12-24T13:44:51+06:00",
    "keywords": "আমার-দেশ,সৌদি-আরব",
    "body": "মক্কা অঞ্চলের আল লিথ প্রশাসনিক এলাকায় লোহিত সাগর থেকে দুই বাংলাদেশি নাবিককে উদ্ধার করেছে সৌদি আরবের সীমান্তরক্ষী বাহিনী। কর্তৃপক্ষ জানিয়েছে, সমুদ্রে জাহাজটি ভেঙে যাওয়ার ফলে দুইজন আটকা পড়ে যায়। উদ্ধারকারী দল ঘটনাস্থলে পৌঁছে প্রয়োজনীয় সহায়তা প্রদান করে, নাবিকদের নিরাপত্তা নিশ্চিত করে তাদের তীরে নিয়ে যায়। খবর গালফ নিউজের।\nএক বিবৃতিতে, সীমান্তরক্ষী বাহিনী সকল নাবিকদের সমুদ্রের নিরাপত্তা নির্দেশনা মেনে চলার আহ্বান জানানো হয়েছে। যাত্রা শুরুর আগে জাহাজ বা নৌকা সমুদ্রে চলাচলের উপযোগী কি না তা নিশ্চিত করতে বলা হয়েছে বিবৃতিতে।\nএছাড়াও সীমান্তরক্ষী বাহিনী জনসাধারণকে মক্কা, মদিনা এবং পূর্ব প্রদেশ অঞ্চলে ৯১১ এবং সৌদি আরবের অন্যান্য অংশে ৯৯৪ নম্বরে ফোন করে জরুরি অবস্থা সম্পর্কে জানানোর কথা বলা হয়েছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdw9jqzsuxlh",
    "title": "এবার যেসব আসন শরিকদের ছেড়ে দিল বিএনপি",
    "publication_date": "2025-12-24T13:43:36+06:00",
    "keywords": "বিএনপি,আমার-দেশ",
    "body": "শরিক ও জোটভুক্ত দলগুলোর জন্য আরো ৭টি আসন ছেড়েছে বাংলাদেশ জাতীয়তাবাদী দল (বিএনপি)। দলটির পক্ষ থেকে আজ এ তথ্য জানানো হয়।ছাড় দেওয়া আসনগুলোতে বিএনপি কোনো প্রার্থী না দিয়ে জোট শরিকদের সমর্থন দেবে।\nআসনগুলো হচ্ছে – ঢাকা-১২ বিপ্লবী ওয়ার্কার্স পার্টির সাইফুল হক, বগুড়া-২ নাগরিক ঐক্যের মাহমুদুর রহমান মান্না, পটুয়াখালি-৩ গণঅধিকার পরিষদের নুরুল হক নুর, ঝিনাইদহ-৪ গণঅধিকার পরিষদের রাশেদ খান, ব্রাক্ষ্মনবাড়িয়া-৬ আসনে জুনায়েদ সাকি, পিরোজপুর-১ আসনে জাগীয় পার্টি (কাজী জাফর) মোস্তফা জামাল হায়দার এবং যশোর-৫ আসনে মুফতি রশিদ বিন ওয়াক্কাস।\nএর আগে মঙ্গলবার জমিয়তে উলামায়ে ইসলামকে চারটি আসনে ছাড় দেওয়ার ঘোষণা দেয় বিএনপি। আসনগুলো হচ্ছে— নিলফামারী-১ (ডোমার-ডিমলা) মাওলানা মোঃ মঞ্জুরুল ইসলাম আফেন্দী, নারায়ণগঞ্জ-৪ (ফতুল্লা) : মুফতী মনির হোসাইন কাসেমী; সিলেট-৫ (জকিগঞ্জ-কানাইঘাট) মাওলানা মোঃ উবায়দুল্লাহ ফারুক ; ব্রাহ্মণবাড়িয়া-২(সরাইল-আশুগঞ্জ) : মাওলানা জুনায়েদ আল-হাবীব।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amd037ugjccgg",
    "title": "এবি পার্টির চেয়ারম্যান মঞ্জুর মনোনয়নপত্র সংগ্রহ",
    "publication_date": "2025-12-24T13:38:09+06:00",
    "keywords": "ফেনী,আমার-দেশ,এবি-পার্টি,মজিবুর-রহমান-মঞ্জু",
    "body": "ত্রয়োদশ জাতীয় সংসদ নির্বাচনে ফেনী-২ (সদর) সংসদীয় আসনের মনোনয়নপত্র সংগ্রহ করেছেন আমার বাংলাদেশ (এবি) পার্টির চেয়ারম্যান ঈগল প্রতীকের প্রার্থী মজিবুর রহমান মঞ্জু।\nবুধবার (২৪ ডিসেম্বর) দুপুরে ফেনী জেলা রিটার্নিং কর্মকর্তা ও ফেনী জেলা প্রশাসকের কাছ থেকে তিনি মনোনয়নপত্র সংগ্রহ করেন।\nএসময় তার সঙ্গে ছিলেন এবি পার্টির যুগ্ম সাধারণ সম্পাদক ব্যারিস্টার যোবায়ের আহমেদ ভূঁইয়া, কুমিল্লা মহানগর আহবায়ক মিয়া তৌফিক, চট্টগ্রাম বিভাগীয় সহ-সাংগঠনিক সম্পাদক ফেনীর বিশিষ্ট ব্যবসায়ী শাহ আলম বাদল,ফেনী জেলা আহবায়ক আহছান উল্যাহ, সিনিয়র যুগ্ম আহবায়ক আফলাতুন বাকী, সদস্যসচিব ফজলুল হক, যুগ্ম সদস্য সচিব নজরুল ইসলাম কামরুল, অর্থ সম্পাদক শাহীন সুলতানী প্রমুখ।\nমনোনয়নপত্র সংগ্রহ শেষে উপস্থিত গণমাধ্যম কর্মীদের উদ্দেশে মজিবুর রহমান মঞ্জু বলেন, ফেনীর জনগণের কাছে আমি মূলত একটা অভিজ্ঞতার সার্টিফিকেটের জন্য ও একটি বিষয়ে বিচার চাইতে এসেছি। নতুন রাজনৈতিক দল ও নতুন রাজনৈতিক বন্দোবস্তের কথা বলতে এসে আমাকে কিছু লোক খুব অপমান করেছে। তারা বলেছে আমাদের কোন বেইল নাই। নতুন দলের কোন খাওয়া নাই। আমাদের কয়টা ভোট আছে ইত্যাদি ইত্যাদি।\nমঞ্জু বলেন, আমার ফেনীর জনগণ বিচার করবে ৫৪ বছর ধরে দেশে যে ভুল রাজনীতি চলছে তার বাইরে গিয়ে আমরা যে নতুন রাজনৈতিক বন্দোবস্তের কথা বলেছি তা কি ভুল? তার কি আসলেই খাওয়া নাই? নতুন রাজনীতি মানুষ চায় কিনা; নতুন রাজনীতির পক্ষে কয়টা ভোট আছে তার ফায়সালা করবে ফেনী-২ এর জনগণ। ভোটারদের উদ্দেশে করে তিনি বলেন আপনারা যে রায় দেবেন তা আমি  মাথা পেতে নেবো।\nতিনি বলেন, ফেনীর উন্নয়নের জন্য কারও ওয়াদার দরকার নাই। ফেনীতে যদি সন্ত্রাস না হয়, চাঁদাবাজি না হয়, রাজনৈতিক দলের কেউ কারও দোকান-বাড়ি-জায়গা ইত্যাদি দখল না করে, প্রশাসনকে নিরপেক্ষভাবে কাজ করতে দেয়, এক দলের উপর আরেক দল হামলা না করে তাহলেই আলহামদুলিল্লাহ আর কিছুর দরকার নাই। ফেনী হবে বাংলাদেশের সবচাইতে বেশী উন্নত, সুন্দর, শান্তিপূর্ণ ও স্মার্ট জেলা ও শহর। তিনি ফেনীকে সকল ধরনের দূষণ-মুক্ত রাখার জন্য রাজনৈতিক ঐক্যের উপর গুরুত্বারোপ করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdm9o4lobwnr",
    "title": "বিএনপির সঙ্গে জোট নয়, এককভাবে নির্বাচন করবে এলডিপি",
    "publication_date": "2025-12-24T13:36:49+06:00",
    "keywords": "বিএনপি,আমার-দেশ",
    "body": "লিবারেল ডেমোক্রেটিক পার্টির (এলডিপি) চেয়ারম্যান ড. কর্নেল অলি আহমেদ বলেছেন, বিএনপি আমাদের অবমূল্যায়ন করেছে। আমরা বিএনপিকে শর্ট লিস্ট দিয়েছিলাম ১৪ জনের। কিন্তু তারা গুরুত্ব দেইনি। আমাদের নেতাকর্মীরা দুই ঘণ্টা বসার পরও মির্জা ফখরুল দেখা করেননি।\nবুধবার রাজধানীর মগবাজারে অবস্থিত দলীয় কার্যালয়ে আয়োজিত জরুরি সংবাদ সম্মেলনে তিনি এসব কথা বলেন।\nবর্ষিয়ান এ রাজনীতিক আরো বলেন, এলডিপিকে বাঁচাতে তারা অন্তত আমাদের শর্ট লিস্টকে বিবেচনায় নিতো পারতো। আমরা তো বলিনি শর্ট লিস্টের সবাইকে দিতে হবে। এজন্য আমরা সিদ্ধান্ত নিয়েছি, এককভাবে সংসদ নির্বাচন করবো।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdusneklwhrn",
    "title": "হাদিকে হত্যা করে বাংলাদেশকে ভয় দেখানো যাবে না",
    "publication_date": "2025-12-24T13:31:48+06:00",
    "keywords": "শরিফ-ওসমান-হাদি",
    "body": "শহীদ শরিফ ওসমান হাদি বাংলাদেশকে জুলাই জাগিয়ে দিয়ে গেছেন বলে মন্তব্য করেছেন সংস্কৃতি বিষয়ক উপদেষ্টা মোস্তফা সরয়ার ফারুকী।\nবুধবার নিজের ভেরিফায়েড ফেসবুক পেজে এই মন্তব্য করেন।\nফেসবুক স্ট্যাটাসে তিনি লিখেছেন, হাদিকে হত্যা করে যারা ভেবেছিল বাংলাদেশকে ভয় দেখানো যাবে, হাদির জানাজা তাদেরকে উত্তর দিয়ে দিয়েছে। এমনকি এখনও প্রতিদিন শত শত মানুষ দূর-দূরান্ত থেকে এসে হাদির কবরে মোনাজাত করে কাঁদছে। এটা এক অভাবনীয় ঘটনা।\nতিনি আরো লিখেন, বত্রিশ বছরের এক তরুণ যেভাবে গোটা বাংলাদেশকে এক করে ফেললো, জুলাইকে জাগিয়ে দিলো এটা আরো বহু জেনারেশনকে ইন্সপায়ার করবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdx3ik3jmkkt",
    "title": "এবার প্রভাবশালী ইউরোপিয়ানদের বিরুদ্ধেও ভিসা নিষেধাজ্ঞা যুক্তরাষ্ট্রের",
    "publication_date": "2025-12-24T13:30:42+06:00",
    "keywords": "যুক্তরাষ্ট্র,আমার-দেশ,ভিসা",
    "body": "যুক্তরাষ্ট্রের পররাষ্ট্র দপ্তর ঘোষণা করেছে, ইউরোপীয় ইউনিয়নের সাবেক একজন কমিশনারসহ পাঁচজনকে তারা ভিসা দেবে না। যুক্তরাষ্ট্রের দাবি, এই পদক্ষেপ নেওয়া হয়েছে তাদের বিরুদ্ধে ‘চাপ প্রয়োগ ও সেন্সরশিপে সহায়তার’ অভিযোগের কারণে।\nভিসা নিষেধাজ্ঞার তালিকায় রয়েছেন ইউরোপীয় কমিশনের প্রযুক্তি বিষয়ক সাবেক শীর্ষ নিয়ন্ত্রক থিয়েরি ব্রেটন। মার্কিন পররাষ্ট্র দপ্তরের বিবৃতিতে বলা হয়েছে, তিনি ইউরোপীয় ইউনিয়নের ডিজিটাল সার্ভিসেস অ্যাক্ট (ডিএসএ)-এর মূল পরিকল্পনাকারী। এই আইনের আওতায় সামাজিক যোগাযোগমাধ্যমগুলোকে তাদের প্ল্যাটফর্মে আসা কনটেন্ট যাচাই-বাছাই করতে হয়।\nপররাষ্ট্র সচিব মার্কো রুবিও বলেন, “এসব উগ্রপন্থী কর্মী এবং রাজনৈতিক হাতিয়ার হিসেবে ব্যবহৃত বেসরকারি সংস্থাগুলো বাইরের দেশগুলোর হয়ে সেন্সরশিপ অভিযান এগিয়ে নিয়েছে। প্রতিটি ক্ষেত্রে মার্কিন বক্তা ও কোম্পানিগুলো লক্ষ্যবস্তু করা হয়েছে।”\nব্রেটন বিষয়টি উদ্দেশ্যপ্রণোদিত হয়রানি হিসেবে দেখছেন। তিনি সামাজিক যোগাযোগমাধ্যমে লিখেছেন, “আমাদের আমেরিকান বন্ধুদের উদ্দেশে বলছি—সেন্সরশিপ আপনি যেখানে ভাবছেন, সেখানে নেই।”\nযুক্তরাষ্ট্রের এই পদক্ষেপে কিছু রক্ষণশীল গোষ্ঠীর মধ্যে ক্ষোভ দেখা দিয়েছে। তারা অভিযোগ করছে, এর মাধ্যমে ডানপন্থী মতাদর্শকে দমন করা হচ্ছে। তবে ব্রাসেলস এ অভিযোগ অস্বীকার করেছে।\nতালিকায় আরও রয়েছেন যুক্তরাজ্যভিত্তিক গ্লোবাল ডিসইনফরমেশন ইনডেক্সের প্রধান ক্লেয়ার মেলফোর্ড এবং অনলাইন ঘৃণা ও ভুয়া তথ্যের বিরুদ্ধে কাজ করা অলাভজনক সংস্থা সেন্টার ফর কাউন্টারিং ডিজিটাল হেইটের (সিসিডিএইচ) প্রধান ইমরান আহমেদ। এছাড়া জার্মান সংস্থা হেটএইডের দুই কর্মকর্তা আনা-লেনা ভন হোডেনবার্গ ও জোসেফিন বালোঁকেও ভিসা নিষেধাজ্ঞার আওতায় আনা হয়েছে।\nসারা বি রজার্স অভিযোগ করেন, এই সংস্থাগুলো মার্কিন নাগরিকদের মতপ্রকাশ দমন এবং সরকারকে হাতিয়ার হিসেবে ব্যবহার করার প্রচেষ্টায় যুক্ত ছিল। তবে সংশ্লিষ্ট সংস্থাগুলো এটিকে অনৈতিক ও বেআইনি এবং বাকস্বাধীনতার ওপর সরকারি হস্তক্ষেপ হিসেবে অভিহিত করেছে।\nসূত্র: বিবিসি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdgi2jcbyg8q",
    "title": "দুই দিনের জন্য বেনাপোল বন্দরে আমদানি-রপ্তানি বন্ধ",
    "publication_date": "2025-12-24T13:29:36+06:00",
    "keywords": "আমার-দেশ,যশোর,বেনাপোল",
    "body": "বড়দিন ও সাপ্তাহিক ছুটি উপলক্ষে বৃহস্পতিবার ও শুক্রবার বেনাপোল স্থলবন্দর দিয়ে ভারত ও বাংলাদেশের মধ্যে আমদানি এবং রপ্তানি বাণিজ্য কার্যক্রম বন্ধ থাকবে। তবে এই সময়ে দু’দেশের মধ্যে পাসপোর্টধারী যাত্রীদের যাতায়াত স্বাভাবিক থাকবে।\nবুধবার সকালে বিষয়টি নিশ্চিত করেছেন বেনাপোল বন্দরের পরিচালক শামীম হোসেন। তিনি জানান, বৃহস্পতিবার বড়দিন এবং শুক্রবার সাপ্তাহিক সরকারি ছুটি থাকায় বেনাপোল স্থলবন্দর দিয়ে কোনো ধরনের পণ্য আমদানি ও রপ্তানি কার্যক্রম পরিচালিত হবে না। একই সঙ্গে কাস্টমস ও বন্দর সংশ্লিষ্ট সকল কার্যক্রমও সাময়িকভাবে বন্ধ থাকবে।\nতিনি আরো জানান, ছুটির সময় নতুন করে কোনো পণ্য খালাস কার্যক্রম না হলেও পূর্বে খালাস সম্পন্ন হওয়া ভারতীয় পণ্যবাহী ট্রাকগুলো বন্দরের অভ্যন্তর থেকে নিজ দেশে ফিরে যেতে পারবে। আগামী শনিবার (২৭ ডিসেম্বর) সকাল থেকে যথারীতি বেনাপোল স্থলবন্দর দিয়ে আমদানি ও রপ্তানি কার্যক্রম পুনরায় শুরু হবে।\nবেনাপোল ইমিগ্রেশন পুলিশের ভারপ্রাপ্ত কর্মকর্তা (ওসি) এস এম সাখাওয়াত হোসেন জানান, আমদানি-রপ্তানি কার্যক্রম বন্ধ থাকলেও বেনাপোল আন্তর্জাতিক চেকপোস্ট দিয়ে পাসপোর্টধারী যাত্রীদের যাতায়াত স্বাভাবিক থাকবে। ইমিগ্রেশন বিভাগ নিয়মিত দায়িত্ব পালন করবে এবং যাত্রীসেবায় কোনো ধরনের বিঘ্ন ঘটবে না।\nউল্লেখ্য, দেশের সবচেয়ে বড় স্থলবন্দর বেনাপোল দিয়ে প্রতিদিন বিপুল পরিমাণ পণ্য আমদানি ও রপ্তানি হয়ে থাকে। ছুটির কারণে দুই দিনের জন্য বাণিজ্য কার্যক্রম বন্ধ থাকলেও বন্দরের স্বাভাবিক কার্যক্রম দ্রুত পুনরায় চালু হবে বলে সংশ্লিষ্ট কর্তৃপক্ষ জানিয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdjm0o9cjrbh",
    "title": "আরো ৮ আসন শরিকদের ছেড়ে দিলো বিএনপি",
    "publication_date": "2025-12-24T13:25:54+06:00",
    "keywords": "বিএনপি,আমার-দেশ",
    "body": "ত্রয়োদশ জাতীয় সংসদ নির্বাচন সামনে রেখে যুগপৎ আন্দোলনের শরিক ও সমমনা দলগুলোর জন্য আরও ৮টি আসন ছেড়ে দিয়েছে বিএনপি।\nবুধবার (২৪ ডিসেম্বর) দুপুরে গুলশানে বিএনপির চেয়ারপারসনের রাজনৈতিক কার্যালয়ে সংবাদ সম্মেলনে দলের মহাসচিব মির্জা ফখরুল ইসলাম আলমগীর এই ঘোষণা দেন।\nবিএনপির ছেড়ে দেওয়া আসনগুলোর মধ্যে এলডিপি থেকে বিএনপিতে যোগদান করা ড. রেদোয়ান আহমেদ কুমিল্লা-৭ আসন, জাতীয় পার্টির (কাজী জাফর) চেয়ারম্যান ও ১২ দলীয় জোটের শীর্ষ নেতা মোস্তফা জামান হায়দার পিরোজপুর-১, গণঅধিকার পরিষদের সভাপতি নুরুল হক নুর পটুয়াখালী-৩, গণঅধিকার পরিষদের সাধারণ সম্পাদক রাশেদ খান ঝিনাইদহ-২, বিএনপিতে যোগ দিয়ে ববি হাজ্জাজ ঢাকা-১৩ ও গণসংহতি আন্দোলনের সমন্বয়কারী জোনায়েদ সাকী ব্রাহ্মণবাড়িয়া-৬ এবং ইসলামী ঐক্যজোটের মুফতি রশিদ যশোর-৫ থেকে, এনপিপির ফরিদুজ্জামান ফরহাদ নড়াইল-২ আসনে প্রার্থী হবেন।\nশরিকদের সঙ্গে যেসব আসনে সমঝোতা হবে, সেখানে বিএনপি কোনো প্রার্থী দেবে না। যেসব শরিক দলকে সমঝোতার মাধ্যমে নির্দিষ্ট আসন দেওয়া হবে, তারা কেবল সেগুলোতেই প্রার্থী হবেন, অন্য কোথাও না। এই শর্তে বিএনপি আসন সমঝোতা করছে। এছাড়া বিএনপিতে যোগ দিয়ে ধানের শীষ প্রতীকে ভোট করাকে বিএনপি বেশি প্রাধান্য দিচ্ছে বলেও জানা গেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdkj1so5mmat",
    "title": "জমিয়তের কাসেমীর বিরুদ্ধে বিদ্রোহী হয়ে লড়বেন বিএনপি নেতা শাহ আলম",
    "publication_date": "2025-12-24T13:23:41+06:00",
    "keywords": "আমার-দেশ,ফতুল্লা,নারায়ণগঞ্জ",
    "body": "বিএনপির জোটের হিসেবে নারায়ণগঞ্জ- ৪ (ফতুল্লা) আসনে মুফতি মনির হোসেন কাসেমীর নাম ঘোষণা করা হয়েছে। তিনি জেলা জমিয়তে উলামায়ে ইসলামের জেলা সভাপতি। তবে এ আসন থেকে স্বতন্ত্র প্রার্থী হয়ে নির্বাচনে প্রতিদ্বন্দ্বিতার দৃঢ় ইচ্ছা প্রকাশ করেছেন বিএনপির নির্বাহী কমিটির সদস্য শাহ আলম। তিনি দাবি করেন, ফতুল্লার জনগণ তার প্রত্যাবর্তন চাইছে এবং তার প্রতিদ্বন্দ্বিতার মাধ্যমেই তাদের প্রত্যাশা পূরণ হবে।\nগতকাল মঙ্গলবার গুলশানে বিএনপি চেয়ারপারসনের কার্যালয়ে এক যৌথ সংবাদ সম্মেলনে দলটির মহাসচিব মির্জা ফখরুল ইসলাম আলমগীর ও জমিয়তে উলামায়ে ইসলাম বাংলাদেশের সভাপতি মাওলানা উবায়দুল্লাহ ফারুক নারায়ণগঞ্জ-৪ আসনে জোটের প্রার্থী হিসেবে জমিয়তের নেতা মুফতি মনির হোসাইন কাসেমীকে মনোনয়নের ঘোষণা দেন। সমঝোতা অনুযায়ী, কাসেমী খেজুর গাছের মার্কায় নির্বাচনে লড়বেন।\nকিন্তু এ চুক্তির ঘোষণার পরও শাহ আলম স্পষ্ট জানিয়ে দেন, তিনি নিজেই এই আসনে প্রতিদ্বন্দ্বিতা করবেন। তিনি বলেন, এ আসনে জোটের যে প্রার্থী ঘোষণা করা হয়েছে সেটা জনগনের আকাঙ্খার প্রতিফলন ঘটেনি। জনগন ও নেতাকর্মীরা চাইছে আমি যেনো নির্বাচন করি। তাদের দাবিকে সম্মান জানিয়ে আমি স্বতন্ত্র নির্বাচন করবো। আশাকরি তারা আমার পাশে দাঁড়াবে এবং নারায়ণগঞ্জের আসন থেকে আমি বিজয়ী হয়ে ফিরবো।\nশাহ আলমের এই দৃঢ় অবস্থান বিএনপির জোটের মধ্যে তৈরি হওয়া আসন বিনিময় চুক্তির ওপর প্রশ্নের জন্ম দিয়েছে। এটি এখন দেখার বিষয়, দলীয় শৃঙ্খলা নাকি স্থানীয় জনসমর্থন— কোন দিকে ভারসাম্য বজায় থাকে। অন্যদিকে, জমিয়তের প্রার্থী মুফতি মনির হোসাইন কাসেমী আনুষ্ঠানিকভাবে জোটের মনোনয়ন পেয়ে প্রস্তুতি শুরু করেছেন।\nরাজনৈতিক পর্যবেক্ষকদের মতে, শাহ আলমের এই বিবৃতি আসন্ন নির্বাচনে বিএনপি নেতৃত্বাধীন জোটের অভ্যন্তরীণ সমন্বয় ও ঐক্য চ্যালেঞ্জের ইঙ্গিত দিচ্ছে। নারায়ণগঞ্জ-৪ আসনে এখন চূড়ান্ত প্রার্থী নির্ধারণে দলীয় নেতৃত্বকে বিভ্রান্তিতে ফেলছে।\nএদিকে নারায়ণগঞ্জ জেলা বিএনপির আহ্বায়ক অধ্যাপক মামুন মাহমুদ, যুগ্ম আহ্বায়ক মাশুকুল ইসলাম রাজীব, ফতুল্লা থানা বিএনপির সভাপতি শহিদুল ইসলাম টিটু, সাধারণ সম্পাদক আব্দুল বারী ভূইয়া জোট প্রার্থী মনির কাসেমীকে সমর্থন জানিয়ে তার পক্ষে নেতাকর্মীদের মাঠে থাকার নির্দেশ দিয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amds8zgknazoz",
    "title": "বড়দিন সামনে রেখে ভারতে বাড়ছে খ্রিস্টানদের ওপর হামলা",
    "publication_date": "2025-12-24T13:20:19+06:00",
    "keywords": "ভারত,আমার-দেশ",
    "body": "খ্রিস্টানদের প্রধান ধর্মীয় অনুষ্ঠান বড়দিনের ২৪ ঘণ্টাও আর বাকী নেই। যখন সারাবিশ্বের খ্রিস্টানরা আনন্দ আয়োজনে ব্যস্ত, তখন ভারতে বড়দিনের আনন্দে নেমে এসেছে কালো মেঘের ছায়া।\nভারতের বিভিন্ন রাজ্যে উগ্র হিন্দুত্ববাদীরা হামলা চালাচ্ছে খ্রিস্টান সম্প্রদায়ের ওপর। মধ্যপ্রদেশের জব্বলপুর থেকে শুরু করে ওড়িষ্যা, হরিদ্বার, এমনকি রাজধানী দিল্লিতে বজরংদলসহ বিভিন্ন উগ্র হিন্দুত্ববাদী সংগঠনের হামলার শিকার হচ্ছে খ্রিস্টানরা। কোনো কোনো সময় তাদেরকে বাধ্য করা হচ্ছে সান্তাক্লজ ক্যাপ খুলে ফেলতে। আবার কোনো স্থানে তাদেরকে অভিযুক্ত করা হচ্ছে ধর্মান্তরের।\nসম্প্রতি মধ্যপ্রদেশের জব্বলপুরে ক্ষমতাসীন বিজেপির জেলা সহ-সভাপতি অঞ্জু ভার্গবের একটি ভিডিও ভাইরাল হয়েছে। এতে দেখা যায়, গির্জার একটি অনুষ্ঠানে একজন দৃষ্টি প্রতিবন্ধী নারী ও তার সন্তানদের ওপর চড়াও হয়েছেন অঞ্জু। তিনি ওই নারীকে লাঞ্চিত করেন। ওই নারীকে উদ্দেশ্য করে অঞ্জুকে বলতে শোনা যায়, তিনি এই জন্মেও দৃষ্টিহীন, আগামী জন্মেও দৃষ্টিহীনই থাকবেন। এমনকি চার্চে সিঁদুর পরে বাচ্চাদের নিয়ে কেন এসেছেন সে প্রশ্নও করেন অঞ্জু।\nঅবশ্য অঞ্জুর দল দাবি করেছে, দৃষ্টিহীন ও শারীরিক প্রতিবন্ধীদের জোর করে ধর্মান্তকরণ করা হতো ওই গির্জায়। সেই ঘটনার প্রতিবাদ জানিয়েছেন তিনি। তবে ভুক্তভোগী এবং গির্জা প্রশাসন উভয়ই অভিযোগ অস্বীকার করেছে। তারা জানান, গির্জার অনুষ্ঠানটি ছিল প্রতিবন্ধী শিশুদের জন্য একটি দাতব্য সমাবেশ। পুলিশ এখনো বিজেপির এই নেতার বিরুদ্ধে কোনো ব্যবস্থা নেয়নি।\nএটাই একমাত্র ঘটনা নয়। ভারতের ছত্তিসগড় রাজ্যে খ্রিস্টানদের বাড়িঘর ও গির্জায় আগুন দেয়ার ঘটনা ঘটেছে। রাজ্যের কানকের জেলায় শেষকৃত্যকে কেন্দ্র করে ছড়িয়ে পড়ে উত্তেজনা। খ্রিস্টান সম্প্রদায়ের একটি বাড়িতে আগুন দেয়া হয়। এছাড়া গির্জায় ভাঙচুর ও প্রার্থনাকক্ষে আগুন দেয় উগ্র হিন্দুত্ববাদীরা। এ ঘটনায় পুলিশের ওপর পাথর নিক্ষেপে অন্তত ২০ জন পুলিশ সদস্য আহত হয়েছেন।\nছত্তিশগড়ের কাঁকের জেলার বাদেতেভদা গ্রামে কয়েকদিন ধরে একটি খ্রিস্টান পরিবার, স্থানীয় গ্রামবাসী এবং হিন্দুত্ববাদী গোষ্ঠীর মধ্যে বিরোধের কারণে উত্তেজনা চলছিল। এক খ্রিস্টান ব্যক্তির বাবার সমাধিস্থলকে কেন্দ্র করে এ বিরোধের সূত্রপাত।\nভারতীয় সংবাদমাধ্যম দ্য ওয়্যার জানায়, একটি বাড়িতে আগুন লাগানো হয়েছে এবং সম্পত্তি ভাঙচুর হয়েছে। পুলিশের উপস্থিতিতে ধনুক-তির নিয়ে বিক্ষুব্ধ জনতা গীর্জার প্রার্থনা কক্ষে তাণ্ডব চালায়।\nঘটনার সূত্রপাত গত ১৫ ডিসেম্বর। বাদেতেভদা গ্রামের বাসিন্দা ও স্থানীয় পঞ্চায়েতের নির্বাচিত প্রধান রাজমান সালাম তার ৭০ বছর বয়সী অসুস্থ বাবা চামরা রাম সালামকে কানকের জেলা হাসপাতালে নিয়ে যান। কয়েক ঘণ্টার মধ্যেই তার বাবা মারা যান। রাজমান বহু বছর আগে খ্রিস্টান ধর্ম গ্রহণ করেছিলেন।\nরাজমান সালাম দ্য ওয়্যারকে জানান, প্রথমে তিনি স্থানীয় হিন্দু রীতিতে বাবার শেষকৃত্য করতে চেয়েছিলেন। কিন্তু খ্রিস্টান হওয়ায় তাকে সেই অনুমতি দেয়া হয়নি।\nএরপর ১৬ ডিসেম্বর পরিবারটি নিজেদের ব্যক্তিগত জমিতে খ্রিস্টান রীতি অনুযায়ী শেষকৃত্যের সিদ্ধান্ত নেয়। রাজমানের ভাষ্য অনুযায়ী, শেষকৃত্যের সময় স্থানীয়রা আপত্তি জানালে প্রথমে কথাকাটাকাটি হয়। পরে আরএসএস ও বজরং দলের মতো হিন্দুত্ববাদী সংগঠনগুলো জড়িত হলে পরিস্থিতি আরো উত্তপ্ত হয়ে ওঠে। একপর্যায়ে তা সংঘর্ষে রূপ নেয়। এ সময় রাজমানের পরিবার ও বন্ধুদের কয়েকজন আহত হন।\nরাজমানের অভিযোগ, পুলিশ তখন পরিস্থিতি নিয়ন্ত্রণে কার্যকর ভূমিকা নেয়নি, বরং তার পরিবারকে চাপ দিয়ে পিছু হটতে বলে।\nইউনাইটেড ক্রিশ্চিয়ান ফোরাম এক বিবৃতিতে জানিয়েছে, বাদেতেভদার ঘটনাটি বিচ্ছিন্ন নয়। ২০২৫ সালে ভারতজুড়ে শেষকৃত্য সংক্রান্ত অন্তত ২৩টি ঘটনায় খ্রিষ্টানদের ওপর হামলার তথ্য তারা নথিভুক্ত করেছে। এর মধ্যে ছত্তীসগড়েই ঘটেছে ১৯টি ঘটনা। এছাড়া ঝাড়খণ্ডে দুইটি, ওড়িষ্যা ও পশ্চিমবঙ্গে একটি করে। ২০২৪ সালে প্রায় ৪০টি এ ধরণের ঘটনা ঘটে, ছত্তিশগড়ে ৩০টি, ঝাড়খণ্ডে ৬টি এবং বাকিগুলো বিহার ও কর্ণাটকে।\nগত ২০ এপ্রিল গুজরাট রাজ্যের আহমেদাবাদ শহরে ইস্টার প্রার্থনা চলাকালে খ্রিষ্টানদের সমাবেশে হামলা চালায় বজরং দল ও বিশ্ব হিন্দু পরিষদের (ভিএইচপি) সদস্যরা। তারা প্রার্থনাস্থলে ঢুকে লাঠি হাতে স্লোগান দিতে দিতে হট্টগোল করে।\nএমন পরিস্থিতিতে ভারতের খ্রিস্টান সম্প্রদায় ভয় আর আতঙ্কের পরিবেশে বড়দিন উদযাপন করতে যাচ্ছেন।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdgpycxaruvw",
    "title": "আমাদের সাংস্কৃতিক স্বাধীনতার লড়াই",
    "publication_date": "2025-12-24T13:19:27+06:00",
    "keywords": "আমার-দেশ",
    "body": "আমাদের সাংস্কৃতিক স্বাধীনতা রক্ষা ও সাংস্কৃতিক মুক্তির লড়াই অনেক পুরোনো। মেসোপটেমীয় এলাকা থেকে আমাদের সেমিটিকদের পূর্বপুরুষেরা বালুচিস্তানের পথ বেয়ে এই উপমহাদেশের সিন্ধু অববাহিকায় প্রথম বসতি গড়েন। তারা হরপ্পা ও মহেঞ্জোদারোর মতো সভ্যতা নির্মাণ করেন। ক্রমে গঙ্গা অববাহিকায়ও তাদের সভ্যতার বিস্তার ঘটে।\nমিসরে ইউসুফ (আ.)-এর নবুয়তের সময় পারস্যে জরদাশত বা জরাথুস্ট্রের একত্ববাদী সমর্থকদের সঙ্গে সংঘাতে জড়িয়ে শেষে বহুত্ববাদী প্রকৃতি পূজারী আর্যদের একটি অংশ পামির মালভূমি পার হয়ে সিন্ধু অববাহিকায় আসে। তারা মহেঞ্জোদারো ও হরপ্পাসহ সেমিটিকদের ৮০টি পুর বা শহর বিনাশ করে ‘পুরন্দর’ বা ‘পুর বিনাশী’ নামে পরিচিত হয়। তারা পাঞ্জাব থেকে বেনারস পর্যন্ত এলাকা দখল করে এই এলাকাকে ‘আর্যাবর্ত’ বা আর্যদেশ ঘোষণা করে। এ আর্যদের হাতে সেমিটিক দ্রাবিড় সভ্যতার বিনাশকে গোপাল হালদার ‘অর্ধ সভ্যের হাতে গৃহস্থের পরাজয়’ বলেছেন।\nআর্যরা তাদের দখল করা ভূমির জনগণের বিরুদ্ধে হিংসা, অসহিষ্ণুতা ও বিভাজনের নীতি অনুসরণ করে। তারা জন্ম পরিচয় ও গায়ের রঙের ভিত্তিতে মানুষে মানুষে বৈষম্য করে। তাদের শাস্ত্রীয় বিধানে বলা হয় : আর্যদের সাদা ঈশ্বর কালো অনার্যদের ঘৃণা করেন। তিনি আর্যদের গায়ের রঙ রক্ষা করতে কালোদের ধ্বংস করেন। বজ্রপাণি দেবতা শুধু সাদাদেরই জমি, সূর্যের আলো ও পানি দান করেন। ইন্দ্র দেবতাও শুধু আর্যদের রক্ষা করেন, মনুর অমান্যকারীদের দমন করেন। কালো অনার্যদের পরাজিত করে ‘স্বর্গরাজ্য’ থেকে তাদের বিতাড়িত করেন।\nসিন্ধু অববাহিকার স্থিতিবান সভ্যতার নির্মাতা সেমিটিক দ্রাবিড়রা আর্যদের সাংস্কৃতিক আধিপত্যের বিরুদ্ধে কয়েকশ বছর লড়াই করে ধীরে ধীরে দক্ষিণ ও পূর্বদিকে দ্রাবিড় জ্ঞাতিভাইদের এলাকায় সরে যেতে থাকেন। উইলিয়াম হান্টার দেখিয়েছেন, সে তখন থেকেই এ এলাকায় আর্য ও দ্রাবিড় এই দুই বিপরীত স্রোত স্বতন্ত্রভাবে প্রবাহিত হয়েছে।\nসিন্ধু অববাহিকায় দ্রাবিড়-আর্য সংঘাত চলাকালে গঙ্গা অববাহিকায় ঋষভ জৈন ধর্ম প্রচার করেন। বিশ্বাস, শিক্ষা, সৎকর্ম ও অহিংসার এ আদর্শে বাংলা বিহার ও চের রাজ্যের সেমিটিক দ্রাবিড় জনগণ আস্থাবান হন। যাযাবর আর্যরা ‘আর্যাবর্তে’ নিজেদের অবস্থান সংহত করে সেখান থেকে বের হয়ে দক্ষিণ ও পূর্বমুখী অভিযান শুরু করেন।\nগঙ্গা অববাহিকার সেমিটিক দ্রাবিড় জনগণ জৈন ধর্ম অবলম্বনে আর্যদের বিরুদ্ধে প্রতিরোধ গড়ে তোলেন। এ প্রতিরোধের মুখে আর্যদের এ অভিযান বাধাগ্রস্ত হয়। আর্য শাস্ত্রের বেদভাষ্যগুলোতেও স্বীকার করা হয়েছে, করতোয়ার পশ্চিম তীর পর্যন্ত এসে আর্যদের ‘হোমাগ্নি’ নিভে যায়।\nআর্য বিরোধী দীর্ঘ সংগ্রামের এক পর্যায়ে জৈন ধর্মে মতপার্থক্য ও বিভাজনের ফলে এই ধর্মের আবেদন দুর্বল হয়ে পড়ে। এর পেছনেও আর্য-ব্রাহ্মণদের সাংস্কৃতিক প্রভাব কাজ করেছে। জৈন ধর্মের ২৪তম ‘তীর্থঙ্কর’ বর্ধমান মহাবীরের (খ্রিষ্টপূর্ব ৫৯৯-৫২৭) প্রায় সমসাময়িক গৌতম বুদ্ধ (খ্রিষ্টপূর্ব ৫৬৩-৪৮৩) অহিংসা, জীবে দয়া ও পবিত্র জীবন অনুসরণের মূলনীতিভিত্তিক বৌদ্ধধর্ম প্রচার করেন। বেদ অস্বীকার করেন এবং মূর্তি পূজারীদের তিনি ‘সত্যের দুশমন’রূপে চিহ্নিত করেন। আর্যরাও গৌতম বুদ্ধকে ‘নাস্তিক’ ঘোষণা করেন।\nগঙ্গা অববাহিকার সেমিটিক দ্রাবিড়দের মাঝে বৌদ্ধধর্ম দ্রুত জনপ্রিয় হয়। তারা বৌদ্ধ আদর্শ অবলম্বন করে সাংস্কৃতিক স্বাধীনতা রক্ষার জন্য আর্যদের বিরুদ্ধে সংগ্রাম করেন। এ সংগ্রামের মধ্য দিয়ে অশোকের নেতৃত্বে (খ্রিষ্টপূর্ব ২৭৩-২৩২) বিস্তীর্ণ এলাকায় মৌর্য সাম্রাজ্য কায়েম হয়। এমএন রায় এটিকে ‘বৌদ্ধ বিপ্লব’ নামে অভিহিত করেন। অশোক গায়েবে বিশ্বাসী হয়ে ‘এক অজানা প্রভুর’ সন্তুষ্টি হাসিলের লক্ষ্যে রাজ্য পরিচালনা করেন। তিনি জনকল্যাণ ও সুশাসনের নীতি অনুসরণ করেন। অশোকের সময় বৌদ্ধধর্মে কোনো মূর্তির প্রচলন ছিল না।\nখ্রিস্টীয় প্রথম শতক থেকে বৌদ্ধধর্মে বিভাজন দেখা দেয়। ফলে এই ধর্মের আবেদন দুর্বল হতে থাকে। এই দুর্বলতার সমযে চার শতকে আর্যব্রাহ্মণ্যবাদী গুপ্ত শাসন (৩২০-৬০০ খ্রি.) কায়েম হয়। গুপ্ত শাসনামলে পশ্চিম ও উত্তর বাংলায় এনে বহু ব্রাহ্মণকে এনে জমি বরাদ্দ দিয়ে ক্ষমতাবান ও প্রভাবশালী করে তাদের মাধ্যমে জনগণের ধর্ম-সংস্কৃতি-লোকাচারের ওপর আর্য-ব্রাহ্মণ্য ধর্ম-সংস্কৃতি চাপানোর ব্যবস্থা করা হয়। তখন থেকে এ এলাকায় সংস্কৃত ভাষা ও আর্যপুরাণের দেব-দেবির কল্পকাহিনি জনসংস্কৃতির জায়গা দখল করতে থাকে। পাঁচ শতক থেকে এখানে জনপদ, ব্যক্তি ও জায়গার সংস্কৃত নাম পাওয়া যায়। ছয় শতকে কিছুটা দেরিতে হলেও পূর্ব বাংলায় আর্য সংস্কৃতির প্রভাব পড়তে থাকে। এই দেরির কারণে এখানে আর্য সংস্কৃতির প্রভাব তুলনামূলকভাবে পশ্চিম ও উত্তর বাংলার তুলনায় কম পড়ে।\nসাত শতকের শুরুতে গুপ্তদের সামন্ত শশাঙ্ক (৬০১-৬৩৫) রাঢ়ের (পশ্চিম বাংলা) রাজা হয়ে পুন্ড্র (উত্তরবাংলা) দখল করেন। শশাঙ্ক বৌদ্ধদের শিশু থেকে বৃদ্ধ পর্যন্ত সকলকে হত্যাযোগ্য ঘোষণা করে রাজকর্মচারীদের প্রতি হুকুম জারি করেন। তিনি বৌদ্ধ শিক্ষা-সংস্কৃতির বহু কেন্দ্র ধ্বংস করেন।\nশশাঙ্কের রাজত্বের দশম বছরে মক্কায় মুহাম্মদ (সা.) নবী হন (৬১০-৬৩২)। তার নবুয়তের সপ্তম বছরে সাহাবি আবু ওয়াক্কাস (রা.)-এর নেতৃত্বে কজন সাহাবি হাবশা থেকে পালতোলা জাহাজে চীনের উদ্দেশে রওনা হয়ে চেররাজ্য ও বাংলায় প্রায় ৯ বছর যাত্রাবিরতি করে এখানে ইসলাম প্রচার করেন। পরে বাংলা থেকে চীনে যান। চীনের ক্যান্টনে আবু ওয়াক্কাস (রা.)-এর কবর ও মসজিদ এই এলাকায় ইসলামের প্রাচীনতম নিদর্শন।\nআট শতকে বাগদাদে আব্বাসীয় খিলাফতের সূচনার একই বছর ৭৫০ সালে বাংলায় জন অভিপ্রায়ের ভিত্তিতে গোপালের নেতৃত্বে বৌদ্ধধর্মী পাল রাজত্বের সূচনা হয়। ৪০০ বছরের পাল শাসনে বাংলার সামাজিক-সাংস্কৃতিক অর্থনৈতিক জীবনের উন্নতি ঘটে। বাংলাভাষা ও বাংলা লিপির প্রাথমিক আদল এ সময় গড়ে ওঠে। কিন্তু পাল আমলের শেষদিকে পাল শাসকরা সাংস্কৃতিক স্বাতন্ত্র্য রক্ষায় সচেতন না থাকায় তাদের সদরে-অন্দরে, দরবারে-উপাসনালয়ে আর্য-ব্রাহ্মণ্য রীতিনীতির ব্যাপক প্রভাব পড়ে। বৌদ্ধদের উপাসনালয়ে তখন মূর্তিপূজা বিরোধী গৌতম বুদ্ধের মূর্তি বসানো হয়। মাইকেল এডওয়ার্ডসের ভাষায় ‘বৌদ্ধধর্মের হিন্দুকরণ’ ঘটার ফলে তখন বৌদ্ধধর্ম-সংস্কৃতির স্বতন্ত্র সীমানা বলে কিছু থাকল না। ফলে পাল রাজত্বের সামরিক প্রতিরক্ষাও অকার্যকর হয়ে পড়ল। এ সাংস্কৃতিক দুর্বলতার কারণে বারো শতকের মধ্যভাগে কর্ণাটী ব্রাহ্মণ্যবাদী সেনরা এসে পাল রাজত্ব দখল করলো।\nবাংলার প্রথম সেন রাজা বিজয় সেনের (১০৯৬-১১৫৯) পর তার ছেলে বল্লাল সেন (১১৫৯-৭৯ খ্রি.) ব্রাহ্মণ্যবাদী জাতিভেদ নীতি কঠোরভাবে প্রয়োগ করেন। সেন শাসনে বাংলার সেমিটিক দ্রাবিড় সামাজিক সাংস্কৃতিক অর্থনৈতিক জীবনধারা বিপর্যস্ত হয়ে পড়ে। বাংলার প্রাচীন বৌদ্ধ সংঘ-বিহার-স্তূপ-মঠগুলো বিরাণ হয়ে পড়ে। জনগণের ভাষা-সাহিত্য-সংস্কৃতির জন্য অস্তিত্বের সংকট তৈরি হয়। বাংলার বৌদ্ধ সাধক-কবি-সাহিত্যিক-কৌশলীরা নেপাল ও তিব্বতের পাহাড়-জঙ্গলে পালিয়ে প্রাণরক্ষা করেন।\nবাংলার ‘বৌদ্ধ বিপ্লব’-এর তখনকার ব্যর্থতার ফলে সৃষ্ট এই সংকটময় পরিস্থিতিতেও বাংলার প্রত্যন্ত এলাকায় ইসলাম প্রচারকরা ‘গতিময় পরিবর্তনের কান্ডারি’ রূপে নিপীড়িত জনগণের পাশে থেকে তাদের সাংস্কৃতিক মুক্তির জন্য কাজ করছিলেন। তাদের খানকাগুলো অভুক্তের জন্য লঙ্গরখানা, রোগীর জন্য হাসপাতাল, শিক্ষাহীনের জন্য বিদ্যালয় আর আশ্রয়হীনের ঠিকানারূপে একটি নীরব বিপ্লবের ধারা এগিয়ে নিচ্ছিল। ড. নীহাররঞ্জন রায়ের ভাষায় ‘ইসলাম-প্রভাবে প্রভাবান্বিত কিছু লোক’ তখন বাংলার সৃজ্যমান ভাষা ও সাহিত্যের ক্ষীণ ধারাটি টিকিয়ে রাখার চেষ্টা করছিলেন।\nইসলাম প্রচারকদের দীর্ঘ সময়ের ত্যাগ ও কোরবানি আর জনসম্পৃক্ত খেদমতের মধ্য দিয়ে বাংলায় ইসলামের প্রতি বিপুল জনসমর্থন তৈরি হয়। জনসমর্থনের সেই ভিত্তির ওপর ১২০৩ সালে বখতিয়ার খিলজী বাংলায় জনআকাঙ্ক্ষার অনুকূলে মুসলিম শাসনের সূচনা করেন। গরিষ্ঠ বৌদ্ধ জনগণ উৎসব করে এ বিজয়কে অভিনন্দন জানান। গোপাল হালদার এ বিজয় ছিল ‘ইসলামের বলিষ্ঠ ও সরল একেশ্বরবাদ এবং জাতিভেদহীন সাম্যদৃষ্টি আর উদার নীতি ও আত্মসচেতনতার কাছে জনগণের স্বতঃস্ফূর্ত ‘আত্মনিবেদন’।\nবখতিয়ার খিলজী নদীয়া বিজয়ের প্রথম ১০০ বছরের মধ্যে বাংলার প্রায় অর্ধেক এলাকা মুসলিম শাসনভুক্ত হয়। চৌদ্দ শতকের মধ্যে প্রায় পুরো এলাকা মুসলিম অধিকার আসে। ইসলাম প্রচারকরা এ সময় শাসক ও জনগণের মাঝে যোগসূত্ররূপে কাজ করেন। তারা জনগণের চাহিদা ও আকাঙ্ক্ষার বিষয়গুলো শাসকদের কাছে তুলে ধরেন। তাদের নানা বিষয়ে সতর্ক করেন। মুসলিম রাজ্য বিস্তারের জন্য সেনাবাহিনীর সঙ্গেও যুক্ত হন। তাদের নিঃস্বার্থ সমর্থনের ফলে মুসলিম রাজত্বে জনকল্যাণ ও সুশাসন নিশ্চিত হয়। এ সময় আইনের চোখে সমমর্যাদা এবং শিক্ষা ও পেশার অধিকার স্বীকৃত হয়। অর্থনীতিতে সমৃদ্ধি আসে। জ্ঞান ও তথ্যের অবাধ প্রবাহ ও মুক্তচর্চার জাগরণ ঘটে। সৃজ্যমান বাংলাভাষা বিলুপ্তির হাত থেকে রক্ষা পেয়ে দরবারে মর্যাদা পায়। মুসলিম শাসন কায়েমে আরো দেরি হলে বাংলা ভাষার অস্তিত্ব বিলুপ্ত হয়ে যেত বলে মনে করা হয়।\nবাংলার বুদ্ধিবৃত্তিক বিকাশে মুসলমানদের অবদান উল্লেখ করতে যদুনাথ সরকার মন্তব্য করেনÑ‘প্রথম যুগের হিন্দু লেখকরা যখন নিজেদের সাধারণ রীতি অনুসারে তাদের রচিত পুস্তকাদি গোপন রাখতে পছন্দ করতেন, সেই যুগে পুস্তক নকল করার ও তা প্রচারের দ্বারা মুসলমানরা জ্ঞানবিজ্ঞানের প্রথা প্রচলন করেন, এজন্য আমরা তাদের কাছে ঋণী।’\nমুসলিম জীবনের সরলতা, শালীনতা, সুরুচি, সামাজিক সাম্য ও নৈতিকতা বাংলার বৃহত্তর জনজীবনকে বিপুলভাবে প্রভাবিত করে। গঙ্গা ও ব্রহ্মপুত্রের নিম্ন অববাহিকার এ এলাকার জন্য বঙ্গমূলে ‘বাঙ্গালা’, জনগণের পরিচয় ‘বাঙালি’ আর তাদের ভাষার পরিচয় ‘বাংলা’ নির্ধারণ করেন চৌদ্দ শতকের ইলিয়াসশাহী বংশের সুলতান শামসউদ্দীন ইলিয়াস শাহ (১৩৩৯-৫৮)। তখন থেকে বাংলা ও বাঙালির ইতিহাসের ভিত্তি ও আত্মপরিচয় তৈরি হয়।\nসাড়ে পাঁচশ বছরের মুসলিম শাসনের তৃতীয় শতকের শুরুতে পনেরো শতকে গণেশের স্বল্পস্থায়ী রাজনৈতিক অভ্যুত্থান ঘটে। তা ব্যর্থ হওয়ার প্রায় ১০০ বছর পর ষোল শতকের শুরুতে চৈতন্য সাংস্কৃতিক অভ্যুত্থান ঘটানোর চেষ্টা করেন। এই দুটি বিশেষ তাৎপর্যপূ্র্ণ ঘটনা বাংলায় মুসলিম শাসনের ব্যাপারে আর্য-ব্রাহ্মণ্য দৃষ্টিভঙ্গি বোঝার জন্য শুধু নয়, বাংলার সামাজিক ও সাংস্কৃতিক ইতিহাসের পরবর্তী ঘটনা প্রবাহ বোঝার জন্যও গুরুত্বপূর্ণ। আর্য ও দ্রাবিড় দুই বিপরীত স্রোত এ এলাকায় ‘সব সময় স্বতন্ত্রভাবে প্রবাহিত’ হওয়ার বিষয়টিও এই প্রবণতা থেকে বোঝা সহজ।\nবাংলায় মুসলিম শাসন কায়েমের ২০০ বছর পর ইলিয়াসশাহী সুলতান গিয়াসউদ্দীন আযম শাহের (১৩৯১-১৪১০) সময় তার দরবার প্রভাব বিস্তার করে আর্য-ব্রাহ্মণ্যবাদীরা মুসলিম শাসন উৎখাতের চেষ্টা শুরু করে। ইসলাম প্রচারক মুজাফ্ফর শামস বলখী সুলতানকে চিঠি লিখে এ সম্পর্কে সতর্ক করায় গিয়াসউদ্দীন পুরো দুই দশক অত্যন্ত সাফল্যের সঙ্গে শাসন পরিচালনার সুযোগ পান। কিন্তু সেই চিঠি লেখার একযুগ পর গণেশ পরিকল্পিত অরাজকতা সৃষ্টি করে অল্প সময়ের মধ্যে চারজন শাসককে একের পর এক শিখণ্ডী হিসেবে রেখে শেষে সব ক্ষমতা নিজ আয়ত্তে নিয়ে ১৪১৫ সালে নিজেই মসনদ দখল করেন। তিনি তার প্রধান লক্ষ্য হিসেবে শুরুতেই বহু আলেমকে হত্যা করেন এবং বহু দ্বীনি প্রতিষ্ঠান ধ্বংস করেন। একদিনেই তিনি পান্ডুয়ার ২০০ আলেমকে হত্যা করেন। এশিয়ার দ্বিতীয় বৃহত্তম আদিনা মসজিকে তিনি কাচারী বানান। ইসলাম প্রচারক নূর কুতুব-উল-আলমের নেতৃত্বে আলেমরা এক হয়ে গণবিদ্রোহের পরিস্থিতি তৈরি করেন। অন্যদিকে জৌনপুরের সুলতান ইবরাহিম শর্কি তার সেনাবাহিনী নিয়ে বাংলার দিকে এগিয়ে আসেন। চারদিকে বিপদ দেখে গণেশ পিছু হটেন। তার ছেলে যদু ওরফে জিতমল ছিলেন নূর কুতুবের অনুসারী। তিনি জালাল উদ্দীন মুহাম্মদ শাহ নামে মসনদে বসে অরাজক অবস্থা কাটিয়ে মুসলিম শাসনের ধারাবাহিকতা প্রতিষ্ঠা করেন।\nগণেশের রাজনৈতিক অভ্যুত্থানের ব্যর্থতার পর প্রাসাদ চক্রান্তের পাশাপাশি পনেরো শতকের দ্বিতীয় ভাগ থেকে সাংস্কৃতিক অভ্যুত্থানের প্রস্তুতি শুরু হয়। তাদের লক্ষ্য হাসিলের বাধা দূর করতে তারা ইসলাম প্রচারকদের সঙ্গে শাসকদের দূরত্ব তৈরির কৌশল নেয়। ফলে রুকনউদ্দীন বারবাক শাহের (১৪৫৫-৭৬) সময় বিখ্যাত ইসলাম প্রচারক ইসমাইল গাজী মক্কী ও শাহ জালাল দাকীনি শহীদ হন।\nএরপরের ক’জন শাসক সাংস্কৃতিক স্বাতন্ত্র্য প্রশ্নে আরো বেশি অজ্ঞতা ও অসচেতনতার পরিচয় দেন। সেই সুযোগে বাংলায় ইসলাম ও মুসলমানদের চ্যালেঞ্জ করার লক্ষ্যে গড়ে ওঠা আর্য-ব্রাহ্মণ্য সাংস্কৃতিক আন্দোলন দ্রুত আরো বেশি শক্তি অর্জন করে। সে সময় ১৪৮৪ সালে চৈতন্যের জন্ম হয়। তিনি ১৫০৬ সালে এই সাংস্কৃতিক আন্দোলনের নেতৃত্ব গ্রহণ করেন। চৈতন্যের ‘বৈষ্ণব’ আন্দোলনের দুটি বড় লক্ষ্যের মধ্যে প্রাথমিক লক্ষ্য ছিল জাতিভেদের কারণে অচ্ছুত জনগণের ব্যাপক ইসলাম গ্রহণ ঠেকানো। আর চূড়ান্ত লক্ষ্য ছিল মুসলিম শাসন থেকে বাংলাকে মুক্ত করে আর্য-ব্রাহ্মণ্য সংস্কৃতির পূর্ণ বাস্তবায়ন।\nচৈতন্যের আন্দোলনের মতলব ও পরিচয় না জেনে না বুঝেই সুলতান আলাউদ্দীন হোসেন শাহ (১৪৯৩-১৫১৯) প্রথম দিকে তার একজন ভক্ত হয়ে যান। তিনি এই আন্দোলনের পৃষ্ঠপোষকতা করেন। শ্রীকৃষ্ণ বিজয় কাব্য, রামায়ণ, মহাভারত ইত্যাদি উত্তর ভারতীয় আর্য সাহিত্য সংস্কৃত থেকে বাংলায় তরজমা করতে পৃষ্ঠপোষকতা করেন। সে সময় মুসলিম দুনিয়ায় সমৃদ্ধ আরবি ভাষায় তাফসির, হাদিস, উসুল, তর্কশাস্ত্র, দর্শন, ইতিহাস, ভূগোল, বিজ্ঞান, অর্থনীতি, রাজনীতি ও সাহিত্যের বিপুল জ্ঞানভান্ডার তৈরি থাকলেও বাংলার সুলতান মুসলিম সামাজিক-সাংস্কৃতিক জীবন গঠনের জন্য অত্যাবশ্যকীয় মানবিক উপাদানসমৃদ্ধ এসব বই-কিতাব বাংলায় অনুবাদের উদ্যোগ নেননি। বাংলা সাহিত্যে মুসলিম ঐতিহ্য ও ইসলামি সাংস্কৃতিক ধারা শক্তিশালী করার ব্যাপারে মুসলিম সুলতানের উপেক্ষা এবং অন্যদিকে আর্য সাহিত্য-সংস্কৃতিকে একতরফা পৃষ্ঠপোষকতা দানের কারণে বাংলা সাহিত্যে আর্য-ব্রাহ্মণ্যবাদী সাহিত্যিক উপাদান ও সাংস্কৃতিক ভাবধারা একচেটিয়া প্রাধান্য বিস্তার করে। চৈতন্যের দ্বারা প্রভাবিত হয়ে সুলতান হোসেন শাহ তার দুই শিষ্য রূপ গোস্বামী ও সনাতন গোস্বামীকে দরবারে গুরুত্বপূর্ণ পদে বসান।\nচৈতন্য তার বৈষ্ণব আন্দোলনে দ্রাবিড় বাংলার আবহমান সাংস্কৃতিক চেতনার প্রতিকূলে অবস্থান নেন। তিনি বেদবিরোধী হিসেবে মুসলমানদের ‘পাষণ্ডী’, ‘দুরাচারী’, ‘কলিকালের যবন’ নামে অভিহিত করেন। তিনি নিজেকে অবতার ঘোষণা করে ‘ভক্তি’ প্রচারের জন্য ‘পাষণ্ডী’ সংহারের সংকল্প প্রকাশ করেন। তিনি আর্য-ব্রাহ্মণ্য সাংস্কৃতিক এক জাতিত্ব কায়েম করার এই আন্দোলনে জাতিভেদী সমাজের সবাইকে একযোগে মুসলমানদের বিরুদ্ধে মাঠে নামানোর জন্য মুসলিম বিদ্বেষী চরম সাম্প্রদায়িক উন্মাদনা উসকে দেন। তিনি তার উত্তেজিত ভক্তদের নিয়ে নবদ্বীপের কাজীর বাড়িতে হামলা করে উপমহাদেশে প্রথম সাম্প্রদায়িক দাংগার সূচনা করেন।\nচৈতন্যের মুসলিম বৈরী সাংস্কৃতিক আন্দোলনের আরেকটি বিশেষ অস্ত্র ছিল যৌনতা। বৃন্দাবনের গোপীদের সৃষ্ট ‘কিশোর কৃষ্ণের সঙ্গে রাধার লাস্যলীলা’র প্রেমরসকে তিনি ‘ভগবতভক্তি ও ঈশ্বর প্রেমের বিকাশ’ বলে প্রচার করেন। ‘হরিণাম সংকীর্তন’-এর নামে তিনি নারী-পুরুষদের একাকার করে ঢাকঢোল, খোল-করতাল-মৃদঙ্গ বাজিয়ে নাচগানের তালে তালে নবদ্বীপের রাজপথে কীর্তনযাত্রার আয়োজন করেন। এভাবে উদ্বাহু উন্মাতাল রজকিনী প্রেমের পরকীয়া উচ্ছ্বাস তৈরি করে তিনি নিজেও কৃষ্ণপ্রেমের উচ্ছ্বাসে কখনো উন্মাদ ও সংজ্ঞাহারা হয়ে ভক্তদের দিওয়ানা করে তোলেন।\nচৈতন্যের আন্দোলনে যৌনতার সয়লাব বৈষ্ণব সাহিত্যকে প্লাবিত করে। বৈষ্ণব সাহিত্যবিশারদ ডক্টর বিমল বিহারী মজুমদার চণ্ডীদাসের ‘শ্রীকৃষ্ণ কীর্তন’ কাব্যকে ‘পর্নোগ্রাফি’ বলেছেন। রমেশচন্দ্র মজুমদারও গীতগোবিন্দ কাব্যের রাধা-কৃষ্ণের কামকেলীর বর্ণনা সম্পর্কে লিখেছেন: এমন বর্ণনা বর্তমানের কোনো বইয়ে ছাপলে তা আদালতে শাস্তিযোগ্য অপরাধ বলে গণ্য হতো। উগ্র সাম্প্রদায়িকতা আর যৌনতার ঝাঁঝের মিশালে সৃষ্ট চৈতন্যের সর্বগ্রাসী বৈষ্ণব আন্দোলনের প্লাবন মোকাবিলার প্রস্তুতি তখন মুসলিম সমাজের ছিল না। কিছু সাংস্কৃতিক বোধহীন মুসলমান কবিও তখন বৈষ্ণবদের মিছিলে গা ভাসিয়েছিলেন।\nবৈষ্ণব আন্দোলন চরম পর্যায়ে পৌঁছলে সুলতানী দরবারের রূপ-সনাতনরা হোসাইন শাহকে উৎখাত করতে উদ্ধত হন। মুসলিম সমাজের সচেতন অংশ এ ষড়যন্ত্রের মোকাবিলায় দাঁড়ান। সুলতানও বৈষ্ণব আন্দোলনের আসল উদ্দেশ্য বুঝতে পেরে এ রূপ-সনাতনের বিরুদ্ধে তদন্ত শুরু করলে রূপ গোঁসাই সুলতানের ভান্ডার লুট করে চৈতন্যের সঙ্গে বৃন্দাবনে পালিয়ে যান। সনাতন গোঁসাইকে গ্রেপ্তার করা হয়। তিনিও কারারক্ষীদের ঘুস দিয়ে পালিয়ে চৈতন্যের কাছে চলে যান।\nমওলানা মোহাম্মদ আকরম খাঁ এই আন্দোলনের পূর্বাপর ঘটনা বিশ্লেষণ করে লিখেছেনÑ‘ছোলতান হোছেনের প্রাথমিক দোষ দুর্বলতার সুযোগ লইয়া, গৌড় রাজ্যের সাধু-সন্ন্যাসীরূপ বৈষ্ণব জনতা বাংলাদেশ হইতে ইছলাম ধর্ম্ম ও মোছলেম শাসনকে সমূলে উৎখাত করিয়া ফেলিবার জন্য যে গভীর ও ব্যাপক ষড়যন্ত্রে প্রবৃত্ত হইয়াছিলেন ছোলতানের ও স্থানীয় মোছলেম নেতাদের যথাসময়ে সতর্ক হওয়ার ফলে তাহার অবসান ঘটিয়া যায়।’\nরমেশচন্দ্র মজুমদার বৈষ্ণব সাহিত্যের অশ্লীলতার প্রশ্নে মন্তব্য করেও চৈতন্যের আন্দোলনকে মুসলমানদের বিরুদ্ধে ‘দুঃসাহসিক প্রতিশোধ’ বলেছেন। চৈতন্যের ভূমিকার মূল্যায়ন করে প্রফুল্লচন্দ্র রায় লিখেছেন: চৈতন্যের জন্ম না হলে শুধু জাতিভেদের কারণেই কিছু ‘উঁচুবর্ণ হিন্দু’ ছাড়া সবাই মুসলমান হয়ে যেতেন। অশীন দাশগুপ্ত চৈতন্যকে ষোল শতকের ‘মনু’ বলেছেন। তিনি লিখেছেন : বৈদিক ব্রাহ্মণ শাসিত সমাজে একেক মনু একেক যুগে অবতীর্ণ হন। ষোল শতকের গোড়ার দিকের চৈতন্যও ছিলেন একজন মনুর মতো। মনুসংহিতার সমাজটাকে তিনিই এ সময় রক্ষা করেছিলেন।\nচৈতন্যের মৃত্যুর পরও নবদ্বীপে বৈষ্ণব আন্দোলন জারি থাকে। সতেরো শতকের শেষদিকে ১৬৯০ সালে ইস্ট ইন্ডিয়া কোম্পানির জব চার্নক এই পটভূমিতে ‘সংস্কৃত পাণ্ডিত্যের কেন্দ্রভূমি’ নবদ্বীপকে তার কর্মকেন্দ্ররূপে বাছাই করেন। তখন থেকে নবদ্বীপে চৈতন্যের উত্তরসূরিদের সঙ্গে ‘ক্রুসেডার’ ইংরেজদের বিশেষ সম্পর্কের মধ্য দিয়ে ১৭৫৭ সালে পলাশীর যুদ্ধ প্রহসনের ফলে মুসলিম শাসনের অবসান হয়।\nচৈতন্যপন্থিদের বৈষ্ণব আন্দোলনের তৈরি সাংস্কৃতিক পাটাতনের ওপর ঊনিশ শতকের শুরুতে ১৮০০ সালে নবদ্বীপের কলকাতায় প্রতিষ্ঠিত হয় ফোর্ট উইলিয়াম কলেজ। খ্রিষ্টান মিশনারি উইলিয়াম কেরিদের সঙ্গে চৈতন্যের উত্তরসূরি রামরাম বসুরা মিলে বাংলা ভাষার মুসলিম রূপ মুছে ফলতে প্রাণান্তকর চেষ্টা চালান। ঊনিশ শতকের শেষ নাগাদ এই ভাষাকে ‘মুসলমানি ছোঁয়া বাঁচিয়ে’, বাংলা ভাষার পূর্ব বাঙালি ঐতিহ্য মুছে ফেলে এটিকে ‘সংস্কৃতের দুহিতা’ নামে পরিচিত করার আয়োজন সম্পূর্ণ করা হয়। ফলে বাংলা ভাষায় মুসলমানদের ঐতিহ্য ও অবদান চ্যালেঞ্জের মুখে পড়ে। মুসলমানরা আদৌ বাঙালি কি না, বাংলা ভাষায় তাদের কোনো হিস্যা আছে কি না, তা নিয়েই তখন প্রশ্ন তৈরি করা হয়।\n১৮৫৭ সালের সিপাহি-জনতার বিপ্লবের পর ১৮৭০ সালে মওলানা কারামত আলী জৈনপুরী (১৮০০-১৮৭৩) বাংলার মুসলিম সমাজে ‘ভেতর থেকে সংস্কার’-এর ঐতিহাসিক কর্মসূচি ঘোষণা করেন। ১৮৮২ সালে প্যান ইসলাম আন্দোলনের নেতা জামালউদ্দিন আফগানীর (১৮৩৯-১৮৯৭) কলকাতা ভাষণ বাংলার মুসলিম সাংস্কৃতিক জাগরণে গতি সঞ্চার করে। বাঙালি মুসলমানদের সংবাদসাময়িকী ও নসিহতমূলক বই-কিতাব প্রকাশনা ও বিভিন্ন জমিয়ত কায়েম হয়। মুসলিম-খ্রিষ্টান, ফরায়েজী-জৈনপুরী, হানাফি-আহলে হাদিস বাহাস-বিতর্কের বাইরে গিয়ে মুন্সী মেহেরুল্লাহ (১৮৬১-১৯০৭) গ্রামগঞ্জে ইসলামের বিশ্বাস-আচরণ-ইতিহাস-ঐতিহ্যভিত্তিক গণশিক্ষামূলক ওয়াজ মাহফিল জনপ্রিয় করেন। মুসলিম সমাজে যোগাযোগ বাড়ার ফলে বিভিন্ন জমিয়ত ও শিক্ষা-সাংস্কৃতিক কেন্দ্র কায়েম হয়। এ সময় পর্বে ১৯০০ সালে সৈয়দ ইসমাইল হোসেন সিরাজী (১৯৮০-১৯৩১) ‘অনল প্রবাহ’ রচনা করেন। এরপর ১৯২১ সালে কাজী নজরুল ইসলাম ‘বিদ্রোহী’ কবিতা প্রকাশিত ও ঢাকা বিশ্ববিদ্যালয় প্রতিষ্ঠিত হয়। ফলে মুসলিম সমাজে আত্মবিশ্বাসের স্ফূরণ ঘটে।\n১৯৩৭ সালে কৃষক প্রজা পার্টির নেতা ফজলুল হক ও মুসলিম লীগ নেতা নাজিমউদ্দীনের নেতৃত্বে বাংলায় প্রজা-লীগ মন্ত্রিসভা গঠিত হওয়ার ফলে বাংলার মুসলমানরা পলাশীর পর স্বশাসন ফিরে পাওয়ার প্রথম উপলব্ধি লাভ করেন। কলকাতাকেন্দ্রিক জমিদারদের নেতৃত্বাধীন কংগ্রেসের বাধা ডিঙিয়ে ১৯৩৮ সালে ‘কৃষি খাতক আইন’, ‘কুসিদজীবী আইন’ ও ‘বঙ্গীয় প্রজাস্বত্ব সংশোধন আইন’ পাস হয়। এর ফলেই বড় পদক্ষেপগুলো ছাড়াও মুসলমানদের শিক্ষার প্রসার ও সরকারি চাকরিতে ন্যায্য শরিকানা প্রতিষ্ঠার নানা পদক্ষেপ নেওয়া হয়। বাংলার সংখ্যাগরিষ্ঠ মুসলমান কৃষক-প্রজারা জমিদার-মহাজনদের জুলুম-শোষণের শিকল ভাঙতে আশাবাদী হন।\nএ সময়ে বিভিন্ন শিক্ষাপ্রতিষ্ঠানে আর্যব্রাহ্মণ্য পুরাণভিত্তিক পাঠ্যক্রম, ‘বন্দে মাতরম’ সংগীত, ‘শ্রীপদ্ম’ প্রতীক ইত্যাদি মুসলিম বিশ্বাস ও ঐতিহ্যের সঙ্গে সাংঘর্ষিক উপদান ৪০ কোটি জনসংখ্যার ইন্ডিয়ার ৯ কোটি মুসলমানের ওপর চাপিয়ে দেওয়ার পটভূমিতে ভবিষ্যৎ শাসন নীতিতে মুসলমানদের সাংস্কৃতিক স্বাতন্ত্র্যের গ্যারান্টির প্রশ্নটি সামনে আসে। কংগ্রেস সাংস্কৃতিক প্রশ্নে মুসলমানদের কোনো ছাড় না দিতে অটল থাকলে তাদের সাংস্কৃতিক হেজেমনির মোকাবিলায় মুসলমানদের স্বতন্ত্র কর্মপন্থার বিষয় গুরুত্বপূর্ণ হয়ে ওঠে। এ সময়সন্ধিক্ষণে বাংলার প্রধানমন্ত্রী ও কৃষক-প্রজা পার্টির নেতা আবুল কাসেম ফজলুল হক মুসলিম লীগে যোগ দেন। তিনি ১৯৪০ সালের ২৩ মার্চ মুসলিম লীগের লাহোর অধিবেশনে মুসলমানদের স্বতন্ত্র স্বাধীন আবাসভূমি প্রতিষ্ঠার প্রস্তাব পেশ করে বলেন: ‘১৯০৬ সালে বাংলা থেকেই মুসলিম লীগের নিশান প্রথম উত্তোলিত হয়েছিল। এখন আমি বাংলার নেতা হিসেবে মুসলিম লীগের মঞ্চ থেকে মুসলমানদের স্বতন্ত্র আবাসভূমির প্রস্তাব উপস্থাপনের অধিকার লাভ করেছি।’\n১৯৪০ সালে লাহোর প্রস্তাব গৃহীত হওয়ার পর কলকাতা ও ঢাকার মুসলিম সাহিত্য-সংস্কৃতি কর্মীরা সাংস্কৃতিক স্বাতন্ত্র্যের ভিত্তিতে কলকাতায় ‘পূর্ব পাকিস্তান রেনেসাঁ সোসাইটি’ ও ঢাকায় ‘পূর্ব-পাকিস্তান সাহিত্য সংসদ’ গঠন করেন। বাংলার মুসলমানদের সাংস্কৃতিক আকাঙ্ক্ষার প্রতিধ্বনি করে এ সময় আবুল মনসুর আহমদ (১৮৯৮-১৯৭৮) তার এক বিশেষ অভিভাষণে বলেন : ‘রাজনৈতিক পাকিস্তান কায়েম হবে কি না জানি না, তবে সাংস্কৃতিক পাকিস্তান আমাদের অবশ্যই অর্জন করতে হবে।’\n১৮৫৭ সাল থেকে প্রথম ১০০ বছর বাংলা ছিল এডাম স্মিথের ভাষায় ‘দুনিয়ার সবচেয়ে নিকৃষ্ট’ বণিক কোম্পানির শাসনের অধীন। বাংলার মুসলমানরা এ ১০০ বছরে ছিয়াত্তুরের মন্বন্তর, চিরস্থায়ী জমিদারি বন্দোবস্ত, সূর্যাস্ত আইন, লাখেরাজ সম্পত্তি বাজেয়াফত আইন, অফিস-আদালতের ভাষা পরিবর্তনসহ প্রতিটি আঘাতে সবচেয়ে বেশি জর্জরিত ও সবচেয়ে বেশি ক্ষতিগ্রস্ত ছিলেন। চিরস্থায়ী জমিদারি বন্দোবস্তের শৃঙ্খল এবং আর্য-ব্রাহ্মণ্য সংস্কৃতির নিগড় থেকে মুক্তির জন্য তারা স্বতন্ত্র আবাসভূমি প্রতিষ্ঠার সংগ্রামে সবচেয়ে বেশি আত্মত্যাগ করে ২০০ বছরের ‘আঁধার পর্দা’ পেরিয়ে স্বাধীন আবাসভূমি পাকিস্তান কায়েম করেন।\n১৯৪৭ সালের ১৪ আগস্ট শায়েস্তাখানের সময়ের লালবাগ কেল্লায় খাজা নাজিম উদ্দীন নতুন স্বাধীন দেশের পতাকা তোলেন। এ সময় ঢাকা ছিল অবকাঠামো বঞ্চিত এক নির্জিত মফস্বল শহর। দূর্বাঘাসে মাদুর পেতে আলপিনের বদলে বাবলা কাঁটায় কাগজ জুড়ে ঢাকায় অফিসের কাজ শুরু হয়। কৃষক-শ্রমিক-ছাত্র-শিক্ষক-সাহিত্যিক-সাংবাদিক-গায়ক-শিল্পী-ক্রীড়াবিদরা ঢাকায় আবার নবনির্মাণের জোয়ার সৃষ্টি করেন। ঢাকায় যখন ছাপাখানা ছিল হাতেগোনা। তারও অধিকাংশ পাততাড়ি গুটিয়ে ইন্ডিয়া চলে যায়। মওলানা আকরম খাঁর ‘দৈনিক আজাদ’ কলকাতা থেকে ঢাকায় এনে প্রকাশ করতে এক বছর লেগে যায়।\nনানা বাধা মোকাবিলা করে ঢাকাকেন্দ্রিক বাংলায় সাহিত্য-সংস্কৃতির নতুন জোয়ার শুরু হয়। ১৯৫০ সালের ১৬ মে খাজা নাজিমউদ্দীনের সরকার ‘জমিদারি অধিগ্রহণ ও প্রজাস্বত্ব আইন’ পাস করার ফলে বাংলার কৃষকরা জমিদারি দাসত্ব থেকে মুক্ত হন। পূর্ববাংলায় পাটকল-বস্ত্রকল-চিনিকলসহ নানা কলকারখানা গড়ে ওঠে। ১৯৫২-এর ভাষা আন্দোলনের ফসলরূপে বাংলা একাডেমি ও বাংলা উন্নয়ন বোর্ড কায়েম হয়। ১৯৪৭ সাল থেকেই পূর্ববাংলার কলেজগুলো কলকাতা বিশ্ববিদ্যালের স্থলে ঢাকা বিশ্ববিদ্যালয়ের অধিভুক্ত হয়। ১৯৫৩ সালে রাজশাহী বিশ্ববিদ্যালয়, ১৯৬১ সালে মোমেনশাহী কৃষি বিশ্ববিদ্যালয় ও ঢাকার প্রকৌশল বিশ্ববিদ্যালয়, ১৯৬৭ সালে চট্টগ্রাম বিশ্ববিদ্যালয়, ১৯৭০ সালে জাহাঙ্গীর নগর মুসলিম বিশ্ববিদ্যলয় কায়েম হয়। বড় শহরগুলোতে মেডিকেল কলেজ ও ইঞ্জিনিয়ারিং কলেজ এবং সারা দেশে স্কুল-কলেজ-মক্তব-মাদরাসা ও পলিটেকনিক্যাল ইনস্টিটিউট গড়ে ওঠে। ফলে ঢাকাকেন্দ্রিক বাংলায় সাহিত্য-সংস্কৃতির নতুন বদ্বীপ জেগে ওঠে।\nঐতিহাসিক কারণে ঢাকাকেন্দ্রিক বাংলা বই-কিতাব লেখা ও অনুবাদের কাজে কলকাতার তুলনায় অনেক পিছিয়ে ছিল। ঢাকার বাংলাবাজারের বইয়ের বাজার কলকাতার ওপর নির্ভরশীল ছিল। সে সাহিত্যে বাঙালি মুসলিম জনজীবনের চিত্র প্রস্ফুটিত ছিল না। চকবাজার কেতাবপট্টি কোনোক্রমে একটি নতুন ধারা তৈরির চেষ্টা করছিল। বাংলা ভাষায় ইসলামি সাহিত্যের লেখকও ছিলেন নগণ্য। তাদের মধ্যে মওলানা আকরম খাঁ (১৮৬৮-১৯৬৮), মওলানা আব্দুল্লাহিল বাকী (১৮৮৬-১৯৫২), মওলানা শামসুল হক ফরীদপুরী (১৮৯৫-১৯৬৮), আবদুল্লাহিল কাফী (১৯০০-১৯৬০) ও মওলানা নূর মোহাম্মদ আজমী (১৯০০-১৯৭২) অগ্রণী ছিলেন। সেই পথে তরজমা ও মৌলিক বই-কিতাব রচনার ধারাকে অগ্রসর করেন মওলানা মুহাম্মদ আবদুর রহীম (১৯১৮-১৯৮৭) ও মওলানা মুহীউদ্দীন খানসহ অল্প ক’জন। ১৯৪২ সালে মুফতি দীন মুহাম্মদ খান (১৯০০-১৯৭৪) ঢাকার চকবাজার শাহী মসজিদে প্রথম কোরআন তাফসির শুরু করেন। পরবর্তী সময়ে মাওলানা সাইয়েদ মুহাম্মদ মাসূম সেই ধারা আরো অগ্রসর করেন। সত্তরের দশকে মওলানা দেলাওয়ার হোসাইন সাঈদীসহ বেশ কয়েকজন আলেম কোরআন তাফসির বড় পরিসরে জনপ্রিয় করে ইসলামের মৌলিক গণশিক্ষার ধারাকে জোরালো করেন।\nপাকিস্তান আমলের দুই যুগে আবুল মনসুর আহমদের ভাষায় আমাদের ‘খামার বাংলা’য় মধ্যবিত্তের বৈঠকখানা তৈরি হয়। সেই অবকাঠামোর ওপর ১৯৭১ সালে পূর্ববাংলার কৃষক পরিবারের সন্তানরা মুক্তিযুদ্ধের মাধ্যমে বাংলাদেশ কায়েম করেন। এ পর্যায়ে ঢাকাকেন্দ্রিক বাংলার সাংস্কৃতিক নির্মাণের ধারায় নতুন গতি সঞ্চার হয়। নবদ্বীপের সাংস্কৃতিক অধীনতা থেকে মুক্তির তাড়নাও এ সময় নানা মাত্রায় অব্যাহত থাকে। কলকাতাকেন্দ্রিক বাংলার তুলনায় ঢাকাকেন্দ্রিক বাংলা এ সময়ের মধ্যে নানা দিক থেকে দৃশ্যমান অগ্রগতি সাধন করে। ফলে বাংলা ভাষা ও বাংলা সাহিত্যের রাজধানীরূপে ঢাকার গৌরব কয়েকশ বছর পর পুনঃপ্রতিষ্ঠিত হয়।\nএই সময়ের নানা অর্জনের মধ্যে একটি সূচকের দিকে এখানে ইঙ্গিত করছি। এক সময় মকসুদুল মুমিনিন কিংবা বড়জোর ‘বেহেশতি জেওর’ ছিল বাংলার সাধারণ শিক্ষিত মুসলমানের দ্বীনি শিক্ষার প্রধান পুঁজি। এককভাবে ইসলামিক ফাউন্ডেশন ১৯৭৬ থেকে ২০২১ সাল পর্যন্ত ‘ইসলামী বিশ্বকোষ’, সিরাত বিশ্বকোষ ও আল-কোরআন বিশ্বকোষ প্রণয়ন এবং বিভিন্নসহ তাফসির ও হাদিসগ্রন্থসহ সাড়ে চার হাজারের বেশি শিরোনামের বহু মূল্যবান গ্রন্থ প্রকাশ করে বাঙালি মুসলমানের সাংস্কৃতিক জীবনের বিরাট ঘাটতি পূরণ করে এ ধারায় আরো শত শত নতুন প্রকাশনা প্রতিষ্ঠান গড়ে উঠেছে। এভাবে বিভিন্ন দিক থেকে আমরা আমাদের স্বাধীনতার অর্জনগুলো চিহ্নিত করতে পারি।\nঅতীতের বিচিত্র অভিজ্ঞতার আলোকে আমাদের বর্তমান সাংস্কৃতিক অর্জন নিয়ে কিছুটা আশাবাদী হলেও নিঃসন্দেহে এক্ষেত্রে আমাদের অর্জন আরো বেশি হওয়া সম্ভব ছিল। সে সুযোগ আমরা নানা কারণে হারিয়েছি। বাংলার সেমিটিক দ্রাবিড় জনগণের স্বাতন্ত্র্যমণ্ডিত সাংস্কৃতিক প্রবাহকে বিপথগামী করতে জৈন-বৌদ্ধ আমলের মতো এবং ষোল-সতেরো-আঠারো শতকের মতোই আর্য-ব্রাহ্মণ্য সাংস্কৃতিক স্রোত সক্রিয় রয়েছে। এর মোকাবিলায় আমাদের সাংস্কৃতিক সীমানার পাহারা আরো শক্তিশালী করতে হবে। এ সচেতনতার ওপর আমাদের সামাজিক-সাংস্কৃতিক-রাজনৈতিক স্বাধীনতা নির্ভরশীল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdji8kmxpqhx",
    "title": "লিবিয়ায় সেনা প্রধানের মৃত্যুতে তিন দিনের রাষ্ট্রীয় শোক",
    "publication_date": "2025-12-24T13:16:42+06:00",
    "keywords": "আমার-দেশ,লিবিয়া,বিমান-দুর্ঘটনা",
    "body": "লিবিয়ার সেনা প্রধান মোহাম্মদ আল-হাদ্দাদ ও চারজন সিনিয়র সামরিক কর্মকর্তার তুরস্কে বিমান দুর্ঘটনায় মৃত্যুর পর তিন দিনের জাতীয় শোক ঘোষণা করেছে দেশটি।\nমঙ্গলবার লিবিয়ার জাতীয় ঐক্য সরকারের পক্ষ থেকে বলা হয়েছে, নিহতদের পরিবার এবং লিবিয়ান সেনাবাহিনীর সহকর্মীদের প্রতি গভীর সমবেদনা জানানো হয়েছে। শোককালীন তিন দিনের মধ্যে সমস্ত সরকারি প্রতিষ্ঠানে পতাকা অর্ধনমিত থাকবে এবং সরকারি অনুষ্ঠান ও উৎসব স্থগিত থাকবে।\nপ্রেসিডেন্সি কাউন্সিলের প্রধান মোহাম্মদ মেনফি নিহত সেনা কর্মকর্তাদের মৃত্যুকে “লিবিয়ার সামরিক প্রতিষ্ঠানের এবং সমগ্র জাতির জন্য একটি বড় ক্ষতি” হিসেবে বর্ণনা করেছেন। তিনি বলেন, “লিবিয়া তার দেশকে সেবা দেওয়া জাতীয় সামরিক নেতাদের হারিয়েছে, যারা সর্বোচ্চ নৈতিকতার সঙ্গে দায়িত্ব পালন করেছেন এবং দেশের নিরাপত্তা ও স্থিতিশীলতাকে সবকিছুর উপরে রেখেছেন।”\nসূত্র: টিআরটি ওয়ার্ল্ড\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdcxw02hndbz",
    "title": "এলডিপি ছেড়ে বিএনপিতে যোগ দিলেন রেদওয়ান আহমেদ",
    "publication_date": "2025-12-24T13:12:38+06:00",
    "keywords": "বিএনপি,আমার-দেশ,এলডিপি",
    "body": "লিবারেল ডেমোক্রেটিক পার্টির মহাসচিব সাবেক প্রতিমন্ত্রী বীর মুক্তিযোদ্ধা ড. রেদোয়ান আহমেদ বিএনপিতে যোগ দিয়েছেন।\nবুধবার দুপুরে গুলশানের চেয়ারপারসনের কার্যালয়ে বিএনপি মহাসচিব মির্জা ফখরুল ইসলাম আলমগীরের উপস্থিতিতে এলডিপি ছেড়ে বিএনপিতে যোগ দেন তিনি।\nকুমিল্লা-৭ আসনে বিএনপির প্রার্থী হিসেবে রেদোয়ান আহমেদ নির্বাচনে অংশ নেবেন বলে ঘোষণা দিয়েছেন মির্জা ফখরুল।\nপরে রেদোয়ান আহমেদ বলেন, আমরা যুগপৎ আন্দোলনে ছিলাম, বিএনপির তার শরিকদের আসন বণ্টন ছাড় দেবে এর সাথে আমি একমত। কিন্তু আমার দলের চেয়ারম্যান অলি আহমেদ বিএনপির এই সিদ্ধান্তের সাথে একমত নন। এলডিপির সিংহভাগ স্থায়ী কমিটির সদস্যগণ ও সারাদেশে এলডিপির নেতা-কর্মীরা আমার সাথে একমত পোষন করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdjb7xajlahd",
    "title": "বাংলা সংস্কৃতির বহুত্ব ও বৈচিত্র্য",
    "publication_date": "2025-12-24T13:10:19+06:00",
    "keywords": "আমার-দেশ,ড.-ওয়াকিল-আহমদ",
    "body": "আমাদের সংস্কৃতিতে চারটি সভ্যতার উপাদান রয়েছে, সেগুলো হলোÑঅনার্য, আর্য, মুসলিম ও পাশ্চাত্য সভ্যতা। অস্ট্রিক, দ্রাবিড়, ভোটচীনীয়, নেগ্রিটো, আলপানীয় নৃগোষ্ঠী হলো আদিবাসী। নদীবাহিত পলি এবং সমুদ্রজ প্রবাল জমে প্রাগৈতিহাসিক যুগে ব-দ্বীপ সদৃশ জনমানবশূন্য যে বঙ্গভূমির উৎপত্তি হয়, তাতে  বাহির থেকে এসে এরাই প্রথম বসতি স্থাপন করেছিল। এগুলোর মধ্যে সিন্ধুর ‘দ্রাবিড় সভ্যতা’ ছিল উন্নত। এরপর পশ্চিম এশিয়ার আল্পস পর্বত থেকে একদল যাযাবর নরগোষ্ঠীর আগমন ঘটে, এরা নিজেদের আর্য এবং আদিবাসীদের অনার্য নামে অভিহিত করে। এরা উন্নত বৈদিক ভাষা ও সমৃদ্ধ সংস্কৃতির অধিকারী ছিল। এর প্রায় তিন হাজার বছর পরে মধ্যপ্রাচ্যের দেশগুলো থেকে মুসলিমরা আগমন করে এবং রাজনৈতিক ক্ষমতা দখল ও বসতি স্থাপন করে প্রায় ৬০০ বছর রাজত্ব করে। এদের ধর্ম, ভাষা, সংস্কৃতি ছিল সম্পূর্ণ নতুন ও উচ্চ মানসম্পন্ন। এরপর ইউরোপের বিভিন্ন জাতির আগমন ঘটে এবং শেষে ইংরেজ জাতি ঔপনিবেশ স্থাপন করে, কিন্তু বসতি স্থাপন করেনি। তারা প্রায় ২০০ বছর ভারত ও বাংলা শাসন করে। তাদের ধর্ম, ভাষা, সংস্কৃতি অভিনব ছিল এবং শিক্ষাদীক্ষায়, জ্ঞানবিজ্ঞানে উন্নত ও অগ্রগামী ছিল। ১৯৪৭ সালে ইংরেজরা আন্দোলনের মুখে ভারত ও বাংলা ত্যাগ করতে বাধ্য হয়। তখন থেকে আমরা বঙ্গবাসী স্বাধীনতা ভোগ করে আসছি।\nচার ভিন্ন যুগের চার ভিন্ন জাতিগোষ্ঠীর চার ভিন্ন সভ্যতার উপাদান নিয়েই আমাদের সাংস্কৃতিক ঐতিহ্য গড়ে ওঠে। চার ধারার সংস্কৃতির মধ্যে যে সংঘাত-সংঘর্ষ হয়নি এমনটি নয়, তবে কোনো একটি অন্যটিকে উৎখাত, অপসারিত অথবা নিশ্চিহ্ন করতে পারেনি। আমাদের সংস্কৃতির মূলধারাটি হলো এসবের মিলন, মিশ্রণ, মিথস্ক্রিয়ার ফল। বাঙালি যেমন একটি ‘সংকর জাতি’, তার সংস্কৃতিতেও সংকরধর্ম রয়েছে। রবীন্দ্রনাথ বলেছেন, ‘দিবে আর নিবে/ মিলিবে মিলাবে/ এই ভারতের মহামানবের সাগরতীরে।’\nএরূপ লেনদেনের মাধ্যমে বঙ্গসংস্কৃতি গঠিত ও বিকশিত হয়েছে, যার ফলশ্রুতিতে বিভিন্ন ও বিচিত্র উপাদানের মিলন, মিশ্রণ ও সংশ্লেষ ঘটেছে।  সংকর জাতি রূপে কোনো কোনো ধারার নরগোষ্ঠী রয়েছে। রবীন্দ্রনাথ আর্য-অনার্য, দ্রাবিড়, চীন, শক, হুন, মোগল, পাঠান জাতির ‘এক দেহে হলো লীন’Ñহওয়ার কথা বলেছেন। এটাই প্রকৃত সত্য। কবির তালিকায় ইংরেজ জাতির কথা নেই। কারণ তারা শাসন করেছে, বসতি স্থাপন করেনি।\nধর্মের দিক থেকে যেমনÑহিন্দু, বৌদ্ধ, ইসলাম, খ্রিষ্ট, প্রাণিপূজা, জড়বাদ টিকে আছে, তেমনি ধর্মের প্রতীক মন্দির, মঠ, বিহার, প্যাগোডা, মসজিদ, গির্জা, পূজাবেদি, থান ইত্যাদিও টিকে আছে। ভাষার দিক থেকে অস্ট্রিক, দ্রাবিড়, সংস্কৃত, পালি, আরবি, ফারসি, তুর্কি, ইংরেজি, পর্তুগিজ ইত্যাদি ভাষার উপাদান মিলেমিশে একাকার হয়ে আছে। আমাদের ধান ও মাছের অধিকাংশ নাম আস্ট্রিক-দ্রাবিড় ভাষাগত, বাঙালির মাছভাত, পান্তাভাত, শাকান্ন, পঞ্চব্যঞ্জন, ষোড়শব্যঞ্জন, পান-সুপারি ইত্যাদি খাদ্য ও সেবন সংস্কৃতির উৎস সেখানেই নিহিত। এটি হলো আদি ও মৌলিক সংস্কৃতি। আবার পোলাও-কোর্মা, কালিয়া-কোপ্তা, বিরিয়ানি, বাকরখানি ইত্যাদি খাদ্যদ্রব্য মোগল-পাঠানের দান।\nভাষার তৎসম শব্দসমূহের উৎস সংস্কৃত; সংস্কৃত শব্দজাত অজস্র স্থান ও নদীর নামকরণ রয়েছে। আরবি-ফারসি ভাষার প্রভাব জীবনের নানা ক্ষেত্রে একাত্ম ও অবিচ্ছিন্ন হয়ে মিশে আছে। মুসলমান নরনারীর নামে আরবি-ফারসি শব্দেরই বাহুল্য। আইনের ভাষায় অজস্র আরবি-ফারসি শব্দ বিস্তার লাভ করেছে। ইংরেজি ভাষার প্রভাব দুনিয়া জোড়া; আমাদের ব্যবহারিক, বৌদ্ধিক ও শিক্ষাজীবনে সে ভাষার আধিপত্য দিনদিন বেড়েই চলেছে। প্যান্ট-শার্ট, কোট-হ্যাট, হেলমেট ইংরেজদের কাছ থেকে পেয়েছি। এগুলো আমদানিকৃত হলেও আমাদের দৈনন্দিন জীবনে অবিভাজ্য ও অপরিত্যাজ্য। এগুলো পৃথক বা পরিত্যাগ করার কথা ভাবা যায় না। যারা করেছে, তাদের শব্দভান্ডার দরিদ্র হয়েছে।\nপ্রাক-মুসলিম যুগে পুরুষেরা একবস্ত্র মালকোচ মেরে পরতো, গরিব ঘরের মেয়েরা পরতো একবস্ত্র শাড়ি, ধনী হলে শাড়ি ও কাঁচুলি। সেলাই বস্ত্র চালু ছিল না। নরনারীর সবরকমের সেলাই বস্ত্র মুসলিম সংস্কৃতির দান। সাধারণভাবে হিন্দু পুরুষরা ধুতিকে এবং মুসলমান পুরুষেরা লুঙ্গিকে প্রধান পরিধেয় বস্ত্র হিসেবে গ্রহণ করে। এখন পায়জামা-পাঞ্জাবি উভয় পুরুষ পরিধান করে। লুঙ্গি বার্মিজদের জাতীয় পোশাক।  বার্মিজরা সেলাই করে না, আমরা সেলাই করে পরিদান করি। সুতরাং খাদ্যদ্রব্য, পোশাক-পরিচ্ছদ সাংস্কৃতিক উপাদান আমরা সাঙ্গীকরণ করেছি, আত্তীকরণ করিনি। আত্তীকরণ করেছি ভাষার ক্ষেত্রে। বাংলা ভাষা সংস্কৃত, আরবি-ফারসি, ইংরেজি ভাষার কাছে নতি স্বীকার করেনি, বরং আমরা সেসব ভাষার শব্দ, পদবন্ধ, প্রবাদ, বাক্যরীতি, ব্যাকরণ, রূপকথা, পুরাণ কথা আত্তীকরণ করে ভাষাকে  শক্তিশালী ও সমৃদ্ধ করেছি। এসব নিয়ে আমাদের একটি সংকরসমৃদ্ধ বিচিত্র বিশাল সাংকৃতিক সম্পদ গড়ে উঠেছে। একমাত্র মাতৃভাষা বাংলা আমাদের  নিজস্ব সম্পদ, যা  জীবন দিয়ে হলেও রক্ষা করতে ও বিশ্ববাসীর কাছে তুলে ধরতে সক্ষম হয়েছি। এটাই আমাদের সবচেয়ে গৌরবের স্থল।\nএদিকে আবহমানকালের ধর্মীয় ও সামাজিক রীতিনীতি, আচার-আচরণ, প্রথা, উৎসবাদীও বহাল আছে। মুসলমানের ঈদ-মহরম উৎসব, হিন্দুর পূজাপার্বণ, বৌদ্ধদের মাঘীপূর্ণিমা ও কঠিন চীবর উৎসব, খ্রিষ্টানদের বড়দিন উৎসব, চাকমা-মারমা নৃগোষ্ঠীর বৈসাবি উৎসব, মণিপুরীর বর্ণাঢ্য নৃত্যানুষ্ঠান, সাঁওতালি নাচগান প্রভৃতি বাংলাদেশের মাটিতে অবাধে উদযাপিত হয়। জন্ম-বিবাহ-মৃত্যু উপলক্ষে আচার-অনুষ্ঠান সব জাতের মানুষ স্বাধীনভাবে পালন করে, কেউ বাধা দেয় না, রাষ্ট্রীয় কোনো বিধিনিষেধ নেই, বরং একে অন্যের উৎসব অনুষ্ঠানে আমন্ত্রিত হয়ে আনন্দ শেয়ার করে। হিন্দুদের দুর্গাপূজা-রথযাত্রায় এবং শিয়া মুসলমানদের তাজিয়া মিছিলে কে বা কারা ভিড় করল, তা কি কেউ কখনো বাছবিচার করে দেখেছেন? কাউকে কি কখনো বাধা দেওয়া হয়েছে? হিন্দু কামার-কুমারের তৈরি যন্ত্রপাতি ও হাঁড়িপাতিল সব সম্প্রদায়ের সব লোক ব্যবহার করে, আবার মুসলমান জোলার বোনা বস্ত্র ও দর্জির তৈরি পোশাক সবাই ব্যবহার করে। কেউ কখনো প্রশ্ন তোলেনি। সম্প্রদায়ভেদ আছে বলে বর্জন করেছে, এমন নজির ইতিহাসে নেই। এছাড়াও গ্রামগঞ্জের ধর্মীয় ও সামাজিক বহুবিধ মেলাতো সবার জন্য উন্মুক্ত। মেলাগুলো তো সবশ্রেণির মানুষের মিলনকেন্দ্র। এসব দৃষ্টান্তের মধ্যেই বাংলা সংস্কৃতির বৈচিত্র্য এবং বৈচিত্র্যের মধ্যে ঐক্যের প্রসঙ্গ জড়িয়ে আছে। সাংস্কৃতিক তত্ত্বের বিচারেও তা সংগতিপূর্ণ। একটি বৃহৎ, সুষম ও সুগঠিত  সমাজের বিচিত্র ধরনের সংস্কৃতি ও ঐতিহ্যের সহাবস্থান ও শান্তিপূর্ণ  উপস্থিতি এরূপ তত্ত্বের মূলকথা। এটি এমন একটি আদর্শ যাতে বিভিন্ন জাতিগোষ্ঠী পরস্পরের সংস্কৃতির প্রতি শ্রদ্ধাপোষণ করে ও স্বতন্ত্র অস্তিত্বের স্বীকৃতি দেয়। এরূপ সুসংহত ও অন্তর্ভুক্তিমূলক সংস্কৃতিকে জাতির শক্তির ও উন্নতির উৎস হিসেবে দেখা হয়। এর সামষ্টিক রূপের মধ্যে দেশ ও জাতির নিজস্ব পরিচয়টিও  বিশ্বমাঝারে প্রকাশ পায়।\nএবার সংঘাত বা ঠোকাঠুকির কথা বলি। ইতিহাস সরল পথে চলে না, অনেক সময় বাঁক নেয়। হিন্দু-মুসলমান দুটি বড় ধর্মীয় সম্প্রদায়ের মধ্যে যবন-কাফের বাকবন্ধ নিয়ে মনোমালিন্য অতীতে  ছিল, এখন তেমনটি নেই। মন্দির ভেঙে মসজিদ, মসজিদ ভেঙে মন্দির বানানোর অপ্রীতিকর ঘটনা অতীতে ঘটেছে। এ যুগেও কিছু কিছু ঘটছে।  অতীতে ‘গো-হত্যা’ ও মসজিদের সামনে বাদ্য বাজানো নিয়ে দাঙ্গার মতো নারকীয় কাণ্ড ঘটেছে। এযুগেও হিন্দু-বৌদ্ধ মন্দির ভাঙচুরের কথা সংবাদপত্রে প্রকাশিত হয়।\nআবার সম্প্রদায়ের অভ্যন্তরেও অন্তর্দ্বন্দ্বের টুকটাক বিবাদ মাথাচাড়া দিয়ে ওঠে। সম্প্রতি মাজার ভাঙচুর, বাউলদের সাধুসংঘের ওপর হামলা, কাদিয়ানি সম্প্রদায়ের বিরোধিতার মতো ঘটনা সমাজে উত্তাপ ছড়িয়েছে। এগুলো বিচ্ছিন্নতাবাদীদের কাজ, বৃহত্তর সমাজের নয়। তারপরও এটি সমর্থনযোগ্য নয়। আমরা সমাজ-সংস্কৃতির বৈচিত্র্যে ও বহুত্ববাদে বিশ্বাস করি। সমাজ-সংস্কৃতির ঐক্য ও সংহতি ধরে রাখার দায়িত্ব দেশ-সমাজ-রাষ্ট্রের। ‘ইউনাইটেড উই স্ট্যান্ড, ডিভাইডেড উই ফল’ প্রবাদকে মিথ্যা করা যাবে নাÑএটা আমাদের আদর্শ ও প্রতিজ্ঞা হওয়া উচিত।\nআমরা চাইলাম, আর ‘কুন’ বা হয়ে গেল এমনটা তো নয়। একটা গ্রহণযোগ্য ও টেকসই সমাধান বের করতে হবে, যাতে ব্যাধিটা ক্রনিক হয়ে না দাঁড়ায়। এ দেশে প্রায় ৯১ শতাংশ মুসলমানের বাস। মুসলিম সংস্কৃতিতে উৎসব কম। শরিয়তে নাচ-গান-বাদ্য Ñসবই নিষিদ্ধ। আমরা উপন্যাস পড়েছি অভিভাবকের দৃষ্টি এড়িয়ে, সিনেমা দেখেছি গোপনে। মাজার ভাঙার পেছনে যে অভিযোগ রয়েছে, তাহলোÑএগুলোতে গান-বাদ্য হয়, মাদকদ্রব্যের কারবার হয়, অনৈতিক-অসামাজিক কাজেরও অভিযোগ রয়েছে। যেসব মাজারে গান-বাদ্য চালু আছে, সেগুলো মূলত কাওয়ালি গানের আঙ্গিকে আধ্যাত্মিক চেতনাপ্রসূত। সাধারণ মানুষ আধ্যাত্মিক ভক্তির টানে এবং জাগতিক দুঃখকষ্ট, দৈন্য থেকে মুক্তি ও শান্তিলাভের আশায় মাজারমুখী হয়। সিলেটের এক মাজারের দানবক্সে দু-তিন মাস অন্তর অন্তর কোটি কোটি টাকার দান পড়ে। এমনকি স্বর্ণালঙ্কার ও জমির দলিলও দান পাওয়া যায়। এসব দান কারা করে, কেন করে? তাদের আশা-ভরসা কী, প্রাপ্তি কী?Ñআমরা তা জানি না। আমাদের ধারণা, এসব শতসহস্র মানুষ সমাজ, দেশ, রাষ্ট্র থেকে কোনো কিছু পায় না, আপৎবিপদে তাদের পাশে এসে কেউ দাঁড়ায় না। দুঃখ-কষ্ট, জ্বালা-যন্ত্রণা দেওয়ার লোক আছে, ভালোবাসার লোক নেই। জীবিত হোক, মৃত হোক, পীরকে তারা আধ্যাত্মিক গুরু  ও  ত্রাতা বলে মানে। তার কাছ থেকে শান্তি, স্বস্তি, নিরাপত্তার  আশায় মাজারে ছুটে যায়, দোয়া-দরুদ পাঠ ও দান খয়রাত করে একপ্রকার মানসিক সান্ত্বনা খুঁজে পায়। সাধারণ মানুষ দূরের কথা, নগরের সভ্য নাগরিকরাও মানসিক করে ছুটে যান সিলেটের হজরত শাহজালালের মাজার জিয়ারত করতে। রাজনৈতিক দলগুলোকে নির্বাচনি প্রচারের শুরুতে মাজার দর্শন করতে দেখা যায়। শুধু বাংলাদেশের নয়, সারা ভারতে বহুকাল থেকে এরূপ মাজার-কালচার চলে আসছে। ভাঙচুর করে এসব বন্ধ করে দিলে লাখ লাখ লোকের আধ্যাত্মিক ও মানসিক আশ্রয় থাকে না। অন্যদিকে যারা মাজার-সংস্কৃতি লালন করেন, তাদেরও কিছু দায়দায়িত্ব আছে। মাজারকে কেন্দ্র করে  কোনো প্রকার অনৈতিক, অসামাজিক অনাচার, নেশা বা দুর্নীতি হলে তা  কেবল মাজার কেন, সমাজের সর্বস্তরে সেসব বন্ধ করতে হবে।\nবাউল সাধক-শিল্পীরা, বিশেষ করে লালনপন্থিরা সাধুসঙ্গের আয়োজন করে ধর্মসাধনা ও মতবিনিময় করে থাকেন। গান-নাচ তাদের সাধনার অঙ্গ। তাদের ধর্মমত অবলম্বন করে গানগুলো রচিত হয়েছে ও হচ্ছে। বাউল একটি গায়ক সম্প্রদায়। লালন গানের মহিমা এমনই যে, জাতিসংঘ সেগুলোকে বিশ্ব-ঐতিহ্যের অঙ্গরূপে স্বীকৃতি দিয়েছে। বাউলগান বাংলার সম্পূর্ণ নিজস্ব সম্পদ। চট্টগ্রামের মাইজভান্ডারি ও ফরিদপুরের মতুয়া ধর্মসম্প্রদায়ের ধর্মমত ও সংগীতচর্চার মধ্যেও একই চেতনা কাজ করে। গান-বাদ্যের মাধ্যমে তারা আধ্যাত্মিক মুক্তির সন্ধান করেন। আমরা যদি এসব বন্ধ বা  উচ্ছেদ করি, তাহলে সাংস্কৃতিক বহুত্ব ও বৈচিত্র্য থাকে কী? যদি অনৈতিক-অসামাজিক কিছু চিহ্ন থাকে, তবে তা সংস্কার করার প্রয়োজন আছে। এ ব্যাপারে ক্ষুদ্র ও সংখ্যালঘু সম্প্রদায়গুলোকে নজর দিতে হবে। হামলা-মামলা চালিয়ে বা ভাঙচুর করে নয়, একত্রে বসে আলাপ-আলোচনার মাধ্যমে একটি গ্রহণযোগ্য ও টেকসই সমাধান বের করতে হবে। আর এটাই হবে শুভবুদ্ধির কাজ।\nবাংলাদেশে অতিক্ষুদ্রসংখ্যক কাদিয়ানি সম্প্রদায়ের লোক বাস করেন। তারা পাঁচ ওয়াক্ত নামাজ পড়েন না, ধর্মীয় নেতা মির্জা গোলাম আহমদকে একজন ‘নবী’ হিসেবে দাবি করেন। এজন্য শরিয়তপন্থিদের দাবিÑকাদিয়ানিদের অমুসলিম ঘোষণা করতে হবে। এখানেও সংঘাতের পথে না গিয়ে সংলাপের মাধ্যমে একটা সুষ্ঠু সমাধান বের করা সংগত হবে। পরিহার বা বর্জনের নীতি গ্রহণ করলে আমরা অনেক কিছু হারাবো, অনেক আদর্শ থেকে বিচ্যুত হবো এবং একটি  দুর্বল ও কূপমণ্ডুক জাতিতে পরিণত হব। আমাদের সংস্কৃতি একমুখী হয়ে পড়বে। উচ্ছেদ বা বিনাশ সমস্যা সমাধানের পথ নয়,  শত্রুকে মিত্র এবং পরকে আপন করাই  উত্তম পন্থা। তরুণদের কাছে আমার সব রকমের ফ্যাসিজম এবং রেসিজম রোধ ও নির্মূল করার আবেদন রইল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amdcrwwzazuda",
    "title": "ঈশ্বরগঞ্জে পিকআপ–মোটরসাইকেল সংঘর্ষে যুবকের মৃত্যু",
    "publication_date": "2025-12-24T13:07:48+06:00",
    "keywords": "আমার-দেশ,ময়মনসিংহ,ঈশ্বরগঞ্জ",
    "body": "ময়মনসিংহের ঈশ্বরগঞ্জে নিজ কর্মস্থল থেকে বাড়ি ফেরার পথে পিকআপ ভ্যানের সঙ্গে মোটরসাইকেলের মুখোমুখি সংঘর্ষে মাহবুব আলম (২২) নামে এক যুবকের মৃত্যু হয়েছে।\nমঙ্গলবার (২৩ ডিসেম্বর) রাত আনুমানিক ৯টার দিকে ঈশ্বরগঞ্জ সদর ইউনিয়নের চরহোসেনপুর এলাকার ভূঁইয়া ফিলিং স্টেশন সংলগ্ন সড়কে এ দুর্ঘটনা ঘটে।\nপ্রত্যক্ষদর্শীরা জানান, দ্রুতগতির একটি পিকআপ ভ্যানের সঙ্গে মাহবুব আলমের মোটরসাইকেলের মুখোমুখি সংঘর্ষ হয়।\nখবর পেয়ে ঈশ্বরগঞ্জ ফায়ার সার্ভিসের একটি দল ঘটনাস্থলে পৌঁছে গুরুতর আহত অবস্থায় মাহবুব আলমকে উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন। নিহত মাহবুব আলম উপজেলার বড়হিত ইউনিয়নের বড় ডাংরী গ্রামের আব্দুল কদ্দুসের ছেলে।\nপরিবার সূত্রে জানা যায়, তিনি ঈশ্বরগঞ্জ পৌর শহরের ‘রতন মেডিকেল হল’ নামের একটি ফার্মেসিতে কর্মরত ছিলেন। প্রতিদিনের মতো মঙ্গলবার রাতেও ডিউটি শেষে মোটরসাইকেলে করে বাড়ি ফেরার পথে দুর্ঘটনার শিকার হন তিনি।\nনিহতের স্বজনদের দাবি, ঘটনাটি কেবল দুর্ঘটনা নাকি এর পেছনে অন্য কোনো কারণ রয়েছে—তা সুষ্ঠু তদন্তের মাধ্যমে খতিয়ে দেখা প্রয়োজন। তারা এ ঘটনার নিরপেক্ষ তদন্ত ও দোষীদের বিরুদ্ধে আইনগত ব্যবস্থা গ্রহণের দাবি জানান।\nএ বিষয়ে ঈশ্বরগঞ্জ থানার ভারপ্রাপ্ত কর্মকর্তা (ওসি) রবিউল আজম জানান, খবর পেয়ে পুলিশ ঘটনাস্থলে পৌঁছে পিকআপ ভ্যান ও মোটরসাইকেল জব্দ করে থানায় নিয়ে এসেছে। মরদেহের সুরতহাল সম্পন্ন করা হয়েছে এবং পরবর্তী আইনগত ব্যবস্থা প্রক্রিয়াধীন রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdlkpvrrvjit",
    "title": "উপসম্পাদকীয়: তারেক রহমানের দেশে ফেরা",
    "publication_date": "2025-12-24T13:03:02+06:00",
    "keywords": "তারেক-রহমান",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdmc9usavrm2",
    "title": "নীরবে জামিন পাচ্ছেন ‘ছোট সজ্জাদ’, স্থগিতাদেশ চায়নি রাষ্ট্র",
    "publication_date": "2025-12-24T12:53:39+06:00",
    "keywords": "আমার-দেশ,চট্টগ্রাম",
    "body": "চট্টগ্রামের শীর্ষ সন্ত্রাসী হিসেবে পুলিশের তালিকাভুক্ত সজ্জাদ হোসেন ওরফে ‘ছোট সজ্জাদ’ একাধিক হত্যা মামলায় নীরবে জামিন পেয়েছেন। কিন্তু এসব জামিন আদেশের বিরুদ্ধে রাষ্ট্র কোনো আপত্তি জানায়নি বা স্থগিতাদেশ চায়নি। এ তথ্য উঠে এসেছে সরকারের অভ্যন্তরীণ নথিতে।\nপর্যালোচিত নথি অনুযায়ী, সে সময় ভারপ্রাপ্ত অ্যাটর্নি জেনারেলের দায়িত্বে থাকা অতিরিক্ত অ্যাটর্নি জেনারেল মোহাম্মদ আরশাদুর রউফ উচ্চ আদালতের দেওয়া জামিন আদেশগুলো চ্যালেঞ্জ না করার সিদ্ধান্ত অনুমোদন করেন। নথিতে প্রতিটি মামলার পাশে ‘নো অবজেকশন’ বা ‘না’ চিহ্ন দেওয়া রয়েছে, তবে কোনো ব্যতিক্রমী আইনি ব্যাখ্যা বা যুক্তি উল্লেখ করা হয়নি।\nএ বিষয়ে আজ বুধবার সকালে অতিরিক্ত অ্যাটর্নি জেনারেল মোহাম্মদ আরশাদুর রউফ আমার দেশকে বলেন, অ্যাটর্নি জেনারেলের কার্যালয়ে প্রতিদিন বিপুলসংখ্যক মামলা-সংক্রান্ত ফাইল আসে। অনেক ক্ষেত্রেই এসব ফাইলে মামলার পটভূমি, আসামির পরিচয় বা তার অপরাধ–ইতিহাস সম্পর্কে বিস্তারিত তথ্য সংযুক্ত থাকে না।\nরউফ বলেন, সে কারণেই সংশ্লিষ্ট হত্যা মামলাগুলোর জামিন আবেদনের ক্ষেত্রে ‘নো অবজেকশন’ দেওয়া হয়েছিল। তার দাবি, ওই সময় তিনি জানতেন না যে সংশ্লিষ্ট আসামি সাজ্জাদ হোসেন পুলিশের তালিকাভুক্ত শীর্ষ সন্ত্রাসী বা একাধিক হত্যা মামলার অভিযুক্ত।পরে গণমাধ্যমে বিষয়টি প্রকাশ এবং বিস্তারিত তথ্য সামনে আসার পর তিনি নিজ উদ্যোগেই রাষ্ট্রপক্ষের হয়ে আপিল বিভাগের চেম্বার আদালতে আবেদন করে জামিন আদেশগুলো স্থগিত করান বলে জানান রউফ।\nঅতিরিক্ত অ্যাটর্নি জেনারেল বলেন, আমি তো তখন জানতামই না সাজ্জাদ কে। পরে বিষয়টি জানার সঙ্গে সঙ্গেই আমি ব্যবস্থা নিয়েছি।\nহাইকোর্ট রেকর্ড অনুযায়ী, ১৫ থেকে ২২ সেপ্টেম্বরের মধ্যে ছোট সজ্জাদ ও তার স্ত্রী শারমিন আক্তার তামান্না সাতটি হত্যা মামলায় জামিন পান। এর মধ্যে চারটি মামলা চান্দগাঁও থানায় এবং তিনটি পাঁচলাইশ মডেল থানায় দায়ের করা। মামলাগুলোর বেশির ভাগই ২০২৪ সালের জুলাইয়ের আন্দোলন ও চট্টগ্রামের বিভিন্ন সহিংস ঘটনার সঙ্গে সংশ্লিষ্ট।\nচট্টগ্রাম মহানগর পুলিশ বলছে, ছোট সজ্জাদ বায়েজিদ, অক্সিজেন ও চান্দগাঁও এলাকায় হত্যা, চাঁদাবাজি ও সশস্ত্র অপরাধে জড়িত শীর্ষ সন্ত্রাসী। তিনি পলাতক আরেক শীর্ষ সন্ত্রাসী ‘বড় সাজ্জাদ’-এর ঘনিষ্ঠ সহযোগী হিসেবে কাজ করতেন এবং তার হয়ে চাঁদাবাজি ও গার্মেন্টস বর্জ্য বাণিজ্যের একটি অংশ নিয়ন্ত্রণ করতেন বলে তদন্তকারীদের দাবি।\nআদালত ও পুলিশ সূত্রে জানা গেছে, তার বিরুদ্ধে বর্তমানে ১৯টি মামলা রয়েছে, যার মধ্যে ১০টি হত্যা মামলা। তার স্ত্রী তামান্নার বিরুদ্ধেও আটটি মামলা রয়েছে, কয়েকটিতে হত্যা অভিযোগ আছে। বর্তমানে ছোট সজ্জাদ রাজশাহী কেন্দ্রীয় কারাগারে এবং তামান্না ফেনী জেলা কারাগারে আটক রয়েছেন।\nহাইকোর্টে জামিন আদেশ দেওয়া হলেও সেগুলো সেপ্টেম্বর-অক্টোবরে স্বাক্ষরিত হয়ে চট্টগ্রামের আদালত ও কারা কর্তৃপক্ষের কাছে পৌঁছায় ৮ ডিসেম্বর-প্রায় আড়াই মাস পর। এ সময়ের মধ্যে স্থানীয় কৌঁসুলি, আইনশৃঙ্খলা রক্ষাকারী বাহিনী কিংবা সাধারণ মানুষ কেউই এসব আদেশের কথা জানতেন না।\nনথি অনুযায়ী, শুরুতে ডেপুটি অ্যাটর্নি জেনারেল জামিনের বিরোধিতা করেছিলেন এবং পরবর্তী করণীয় নির্ধারণে অ্যাটর্নি জেনারেলের কার্যালয়ে অভ্যন্তরীণ নোট পাঠান। সাধারণত গুরুতর বা আলোচিত হত্যা মামলায় এ ধরনের নোট পাঠানো মানে মামলাটি বিশেষভাবে পর্যালোচনার প্রয়োজন রয়েছে। কিন্তু এ ক্ষেত্রে মামলাগুলো ‘আর কোনো ব্যবস্থা নয়’ হিসেবে চিহ্নিত করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdk3nam0x3uj",
    "title": "দেশে ফিরেই অসুস্থ মাকে দেখতে যাবেন তারেক রহমান",
    "publication_date": "2025-12-24T12:45:41+06:00",
    "keywords": "তারেক-রহমান,বিএনপি,আমার-দেশ,সালাহউদ্দিন-আহমদ",
    "body": "বিএনপির ভারপ্রাপ্ত চেয়ারম্যান তারেক রহমান ১৭ বছর পর দেশে ফিরেই হজরত শাহজালাল আন্তর্জাতিক বিমানবন্দর থেকে সরাসরি চিকিৎসাধীন বিএনপির চেয়ারপারসন বেগম খালেদা জিয়াকে দেখতে এভারকেয়ার হাসপাতালে যাবেন। যাওয়ার পথে সংক্ষিপ্ত গণসবর্ধনায় যোগ দিবেন তিনি।\nবুধবার রাজধানীর গুলশানে বিএনপি চেয়ারপারসনের রাজনৈতিক কার্যালয়ে এক সংবাদ সম্মেলনে দলটির স্থায়ী কমিটির সদস্য সালাহউদ্দিন আহমদ এ তথ্য জানান।\nতিনি বলেন, ১৭ বছরের নির্বাসিত জীবন শেষে দেশে ফিরছেন তারেক রহমান। তার এই দেশে ফেরাকে কেন্দ্র করে এয়ারপোর্টে অনেক জনসমাগম হতে পারে। এই জন্য জন ভোগান্তির কথা মাথায় রেখে তিনি ছুটির দিনকে বেছে নিয়েছেন। তারপর যেটুকু ভোগান্তি হতে পারে তার জন্য দু:খপ্রকাশ করেন তিনি।\nসালাউদ্দিন আহমেদ বলেন, বিএনপি ভারপ্রাপ্ত চেয়ারম্যান তারেক রহমান আগামী ২৫ ডিসেম্বর বিমান বন্দর থেকে প্রথমে তিনশো ফিটে সংবর্ধনায় গিয়ে সংক্ষিপ্ত বক্তব্য রাখবেন। সেখানে তিনিই একমাত্র বক্তা। এরপর এভারকেয়ার হাসপাতালে মাকে দেখতে যাবেন। সেখান থেকে বাসায় যাবেন।\nতিনি বলেন, আগামী ২৬ ডিসেম্বর শুক্রবার বাদ জুম্মা বিএনপির প্রতিষ্ঠাতা শহীদ প্রেসিডেন্ট জিয়াউর রহমানের কবর জিয়ারত করবেন তিনি। তারপর যাবেন জাতীয় স্মৃতিসৌধে। ২৭ ডিসেম্বর ভোটার তালিকার জন্য নির্বাচন কমিশনে গিয়ে আবেদন করবেন।‌ এরপর হাদির কবর জিয়ারত করবেন ও পঙ্গু হাসপাতালে আহত জুলাই যোদ্ধাদের দেখতে যাবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd39lmdcl8nj",
    "title": "ওসমান হাদি হত্যাকাণ্ডে প্রতিক্রিয়া জানিয়ে যা বলল ভারত",
    "publication_date": "2025-12-24T12:45:02+06:00",
    "keywords": "ভারত,আমার-দেশ,শরিফ-ওসমান-হাদি",
    "body": "ইনকিলাব মঞ্চের মুখপাত্র ও জুলাই যোদ্ধা শহীদ ওসমান হাদি হত্যাকাণ্ডের পুঙ্খানুপুঙ্খ ও বিস্তারিত তদন্তের আহ্বান জানিয়েছে ভারত।\nবুধবার বার্তাসংস্থা পিটিআই জানিয়েছে, মঙ্গলবার বাংলাদেশের হাইকমিশনার রিয়াজ হামিদুল্লাহকে তলব করে ভারতের পররাষ্ট্র মন্ত্রণালয়। এ সময় তাকে শহীদ হাদি হত্যার তদন্তের আহ্বান জানান।\nবিষয়টির সঙ্গে সংশ্লিষ্ট সূত্রের বরাতে পিটিআই জানিয়েছে, হাদিকে হত্যার সঙ্গে ভারতের সংশ্লিষ্টতা আছে এমন অভিযোগ ওঠায় বাংলাদেশকে এ ব্যাপারে বিস্তারিত তদন্ত করতে আহ্বান জানিয়েছে নয়াদিল্লি।\nদুর্বৃত্তের গুলিতে হাদি আহত হওয়ার পর ভারতের দূতাবাসের সামনে বিক্ষোভের ডাক দেওয়া হয়েছিল। তার মৃত্যুর পর বাংলাদেশে ভারতবিরোধী মনোভাব দেখা যাচ্ছে বলেও উল্লেখ করেছে পিটিআই।\nএদিকে মঙ্গলবার ভারতীয় হাইকমিশনার প্রণয় ভার্মাকে তলব করে ঢাকা। ভারতীয় দূতকে তলব করে পররাষ্ট্রসচিব নয়াদিল্লি ও শিলিগুড়িতে বাংলাদেশের কূটনৈতিক স্থাপনায় হামলা এবং ভাঙচুরের ঘটনায় গভীর উদ্বেগ জানিয়েছেন। একই সঙ্গে দেশটিতে থাকা বাংলাদেশের কূটনীতিকদের নিরাপত্তা বিষয়ে জোর দেওয়া হয়েছে।\nএর আগে ১৪ ডিসেম্বর প্রণয় ভার্মাকে পররাষ্ট্র মন্ত্রণালয়ে তলব করা হয়েছিল। সেদিন ভারতে অবস্থানরত ক্ষমতাচ্যুত প্রধানমন্ত্রী শেখ হাসিনার অব্যাহত উসকানিমূলক বক্তব্যে সরকারের উদ্বেগের কথা জানানো হয়েছে। পাশাপাশি ইনকিলাব মঞ্চের আহ্বায়ক শরিফ ওসমান হাদির ওপর হামলাকারীদের ভারতে পালিয়ে যাওয়া প্রতিরোধে দেশটির সহযোগিতা কামনা করা হয়।\nঅন্যদিকে গত ১৭ ডিসেম্বর নয়াদিল্লিতে নিযুক্ত বাংলাদেশের হাইকমিশনার রিয়াজ হামিদুল্লাহকে ভারতের পররাষ্ট্র মন্ত্রণালয়ে পালটা তলব করা হয়। আবারও সপ্তাহ না যেতেই বাংলাদেশের হাইকমিশনারকে গতকাল আবারও পালটা তলব করেছে ভারত।\nশরিফ ওসমান হাদি ঢাকা-৮ আসনের সম্ভাব্য স্বতন্ত্র প্রার্থী ছিলেন। তাকে গত ১২ ডিসেম্বর রাজধানীর পল্টনের কালভার্ট রোডে ব্যাটারিচালিত অটোরিকশায় করে যাওয়ার সময় গুলি করা হয়।\nগুলিবিদ্ধ হাদিকে প্রথমে ঢাকা মেডিকেল কলেজ হাসপাতালে এবং পরে অবস্থার অবনতি হলে এভারকেয়ার হাসপাতালে স্থানান্তর করা হয়। সোমবার (১৫ ডিসেম্বর) দুপুরে হাদিকে একটি এয়ার অ্যাম্বুলেন্সে উন্নত চিকিৎসার জন্য সিঙ্গাপুরে নেওয়া হয়। সেখানেই চিকিৎসাধীন থাকা অবস্থায় ১৮ ডিসেম্বর মারা যান হাদি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdg9hysdilca",
    "title": "ঢাকার বুকে থাকবেন কক্সবাজার বিএনপির ২০ হাজার নেতাকর্মী",
    "publication_date": "2025-12-24T12:37:45+06:00",
    "keywords": "বিএনপি,কক্সবাজার,আমার-দেশ",
    "body": "২৫ ডিসেম্বর আগামীকাল বৃহস্পতিবার ১৮ বছর পর দেশে ফিরছেন বিএনপির ভারপ্রাপ্ত চেয়ারম্যান তারেক রহমান। দলের প্রধান এই নেতার আগমনকালে তাঁকে স্বাগত জানাতে রাজধানীর বুকে ছুটে যাচ্ছেন কক্সবাজার জেলা বিএনপির ২০ হাজার নেতাকর্মী। ইতোমধ্যে নেতা-কর্মীরা ঢাকা অভিমুখে যাত্রা করেছেন বলে জানিয়েছেন বিএনপি ও অঙ্গসংগঠনের নেতাকর্মীরা।\nসুত্র বলছে, সড়কপথে বিপুল সংখ্যক বাস ও মাইক্রোবাস ছাড়াও এই যাত্রায় যুক্ত করা হয়েছে কক্সবাজার-ঢাকা রুটে বরাদ্দ করা বিশেষ ট্রেন।\nজেলা বিএনপির দপ্তর সম্পাদক ইউসুফ বদরী সাংবাদিকদের জানিয়েছেন, ২৫ ডিসেম্বর সকালে ঢাকায় তারেক রহমানের নির্ধারিতস্থলে কক্সবাজার জেলার ২০ হাজারের বেশি নেতাকর্মী উপস্থিত থাকবেন। আমরা প্রিয় নেতা তারেক রহমানের জন্য অপেক্ষায় আছি। বাসে-ট্রেনে নিজ উদ্যোগে জেলার প্রতিটি ইউনিট থেকে বিপুল পরিমাণ নেতাকর্মী ঢাকায় যাবেন। নেতাকর্মীদের এই সংখ্যা ২০ হাজার ছাড়িয়ে যাবে এবং সবাই নিজ উদ্যোগে যাত্রা করবেন।\nএদিকে ‘তারেক রহমান-এর আগমনে, জাগছে আশা মনে প্রাণে’, ‘তারেক রহমান বীরের বেশে, আসছে ফিরে বাংলাদেশে’- এরকম বিভিন্ন স্লোগানে সোমবার বিকেলে শহরে স্বাগত মিছিল করেছে জেলা ছাত্রদল।\nজেলা ছাত্রদলের সদ্যসাবেক সাধারণ সম্পাদক ফাহিমুর রহমান সাংবাদিকদের বলেন, আমরা সত্যিই উচ্ছ্বসিত। ছাত্রদলের ৭৫টি ইউনিটের (ইউনিয়ন) দায়িত্বশীল বিপুলসংখ্যক নেতা-কর্মী ঢাকায় উপস্থিত হয়ে প্রিয়নেতাকে বরণ করবেন। আমরা আশাবাদী, তারেক রহমানের হাত ধরে আগামীর বাংলাদেশ আরো সমৃদ্ধ ও উন্নত হয়ে উঠবে।\nকক্সবাজার পৌর বিএনপির সভাপতি রফিকুল হুদা চৌধুরী জানান, পুরো বাংলাদেশের তৃণমূল বিএনপির নেতা-কর্মীরা অপেক্ষায় তারেক রহমানের ‘স্বদেশ প্রত্যাবর্তন’কে সফল করতে। কক্সবাজার তার বাইরে নয়। তিনি বলেন, অসংখ্য নেতাকর্মী ঢাকার বুকে থাকবেন, সুশৃঙ্খলভাবে তারা অবিস্মরণীয় এই আয়োজনের অংশীদার হবেন।\nএদিকে মঙ্গলবার (২৪ ডিসেম্বর) রাত ৮টা ১৫ মিনিটে কক্সবাজার থেকে ঢাকার উদ্দেশ্যে ছেড়ে যাবে তারেক রহমানের ‘স্বদেশ প্রত্যাবর্তন’ উপলক্ষে বরাদ্দ করা বিশেষ ট্রেন।\nবিষয়টি গণমাধ্যমকে নিশ্চিত করেছেন বাংলাদেশ রেলওয়ে চট্টগ্রাম অঞ্চলের বিভাগীয় বিপণন কর্মকর্তা আনিসুর রহমান। তিনি জানান, আবেদনের প্রেক্ষিতে ১৩টি কোচের একটি স্পেশাল ট্রেন অনুমোদন করা হয়েছে।\nতবে জেলা বিএনপি সুত্র বলছে, ৫০৪টি আসনের এই বিশেষ ট্রেনে নিজ উদ্যোগে নেতাকর্মীরা ভ্রমণ করবেন। দলীয় ভাবে এই খরচ বহন করা হচ্ছে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdvqek1zvq9d",
    "title": "কুমিল্লায় ১১ আসনে বিএনপির মনোনয়ন পেলেন যারা",
    "publication_date": "2025-12-24T12:35:52+06:00",
    "keywords": "বিএনপি,কুমিল্লা,আমার-দেশ",
    "body": "ত্রয়োদশ জাতীয় সংসদ নির্বাচনে কুমিল্লার ১১ টি আসনের মধ্যে তিনটি আসনে চূড়ান্ত মনোনয়ন দিয়েছে বিএনপি। বিএনপির মহাসচিব মির্জা ফখরুল ইসলাম আলমগীর স্বাক্ষরিত চিঠিতে তিনজনকে বিএনপির চূড়ান্ত প্রার্থী হিসেবে চিঠি দেওয়া হয়েছে।\nজানা গেছে কুমিল্লার ১১ টি আসনের মধ্যে দশটি আসনে বিএনপির প্রার্থী দেওয়া হবে । কুমিল্লা- ৭ (চান্দিনা) বিএনপি জোটের প্রার্থী এলডিপির রেদোয়ান আহমেদকে সমর্থন করে বিএনপি'র দলীয় কোন প্রার্থী দেওয়া হবে না ।\nবিএনপি'র চূড়ান্ত প্রার্থীরা হলেন কুমিল্লা-২ (হোমনা ও তিতাস) মনোনয়ন পেয়েছেন বিএনপি'র কুমিল্লা বিভাগীয় সাংগঠনিক সম্পাদক অধ্যক্ষ সেলিম ভূঁইয়া,  কুমিল্লা ৪ (দেবিদ্বার) সাবেক সংসদ সদস্য মঞ্জুরুল আহসান মুন্সী, কুমিল্লা -৬ আসনে (আদর্শ সদর উপজেলা ,সদর দক্ষিণ উপজেলা, কুমিল্লা সিটি কর্পোরেশন ও কুমিল্লা সেনানিবাস) বিএনপি চেয়ারপারসনের উপদেষ্টা সাবেক সংসদ সদস্য মনিরুল হক চৌধুরী ।\nবিএনপি'র চূড়ান্ত মনোনয়ন পাওয়ার পর তাৎক্ষণিক প্রতিক্রিয়ায় কুমিল্লা-২ (হোমনা ও তিতাস) মনোনয়ন পেয়েছেন বিএনপি'র কুমিল্লা বিভাগীয় সাংগঠনিক সম্পাদক অধ্যক্ষ সেলিম ভূঁইয়া দৈনিক আমার দেশ কে বলেন, বিএনপির ভারপ্রাপ্ত চেয়ারম্যানের প্রতি আমার কৃতজ্ঞতা। আমি খুবই আনন্দিত। এই আসনটি আমি বিএনপি উপহার দেব। বাকি আসনগুলোতে আজকে দেওয়া হবে।\nকুমিল্লা সদর আসনের বিএনপির মনোনীত প্রার্থী বিএনপি চেয়ারপারসনের উপদেষ্টা মনিরুল হক চৌধুরী দৈনিক আমার দেশকে বলেন, আলহামদুলিল্লাহ, শুকরিয়া দল আমাকে মনোনয়ন দিয়েছে। আমি ধানের শীষের বিজয় দলকে উপহার দেব।\nকুমিল্লা সদর আসনে মনোনয়ন বঞ্চিত বিএনপি চেয়ারপারসনের উপদেষ্টা হাজী আমিনুর রশিদ ইয়াসিন স্বতন্ত্র নির্বাচন করবেন বলে জানা গেছে। বুধবার এগারোটায় জেলা রিটার্নিং কর্মকর্তা থেকে মনোনয়ন ফরম সংগ্রহ করবেন তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdyo6eh76gzv",
    "title": "কেন বাংলাদেশ নিয়ে কথা বলছেন না মোদি, জানা গেল কারণ",
    "publication_date": "2025-12-24T12:35:40+06:00",
    "keywords": "ভারত,বাংলাদেশ,আমার-দেশ,নরেন্দ্র-মোদি,হাসিনা",
    "body": "ছাত্র-জনতার আন্দোলনের মুখে গত বছরের ৫ আগস্ট ক্ষমতা ছেড়ে ভারতে পালিয়ে যান ফ্যাসিস্ট শেখ হাসিনা। তারপর থেকে সেখানে অবস্থান করছেন হাসিনা। এরপর থেকেই থেকে ভারত-বাংলাদেশের সম্পর্ক খুব একটা ভালো যাচ্ছে না। সম্প্রতি হাদিকে গুলি করে আসামি ফয়সাল ভারতে পালিয়ে যাওয়ার খবর ছড়িয়ে পড়লে দুই দেশের সম্পর্কে আরো টানাপড়েন শুরু হয়। বিশেষ করে হাইকমিশনগুলো উত্তেজনা ও বিক্ষোভে সম্পর্কে আরো চিড় ধরে।\nবিভিন্ন ইস্যুতে বাংলাদেশ নিয়ে ভারত সরকার মন্তব্য করলেও কিছুদিন থেকে তেমন কোনো প্রতিক্রিয়া দেখা যাচ্ছে না। বাংলাদেশ নিয়ে মন্তব্য করতে যুক্তরাষ্ট্র নিষেধ করেছে বলে জানিয়েছেন সিপিআইএমের পশ্চিমবঙ্গ রাজ্য সম্পাদক মোহাম্মদ সেলিম।\nসেলিম বলেছেন, শেখ হাসিনা যাবেন কিংবা থাকবেন সেটা মোদি সরকার সিদ্ধান্ত নেবে। এ ব্যাপারে তারা এখনো কেন চুপ রয়েছে? আগে মোদি বাংলাদেশ নিয়ে কথা বলতেন কিন্তু এখন বলছেন না, কেননা যুক্তরাষ্ট্র নিষেধ করেছে। আসলে হাসিনাকে বাংলাদেশে ফেরত দেওয়ার ব্যাপারে ভারত সরকার যুক্তরাষ্ট্রের সিগন্যালের অপেক্ষা করছে।\nসাবেক প্রধানমন্ত্রী শেখ হাসিনাকে ফেরত প্রসঙ্গে ভারত সরকার যুক্তরাষ্ট্রের ইঙ্গিতের অপেক্ষায় রয়েছে বলে মন্তব্য করেছেন সিপিআইএমের পশ্চিমবঙ্গ রাজ্য সম্পাদক মোহাম্মদ সেলিম।\nসিপিআইএমের এ বক্তব্য নিয়ে রাজনৈতিক মহলে আলোচনা শুরু হয়েছে। তবে ভারত সরকারের পক্ষ থেকে এখন পর্যন্ত এ বিষয়ে কোনো প্রাতিষ্ঠানিক প্রতিক্রিয়া জানানো হয়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdhmkramzasz",
    "title": "দুই সেনা কর্মকর্তাসহ ৪ জনের বিরুদ্ধে বিচার শুরুর আদেশ",
    "publication_date": "2025-12-24T12:26:52+06:00",
    "keywords": "জুলাই-বিপ্লব,আমার-দেশ,আন্তর্জাতিক-অপরাধ-ট্রাইব্যুনাল",
    "body": "জুলাই বিপ্লবে রাজধানীর রামপুরায় ২৮ জনকে হত্যায় ঘটনায় বিজিবি কর্মকর্তা লেফটেন্যান্ট কর্নেল রেদোয়ানুল ইসলাম ও মেজর মো. রাফাত বিন আলমসহ চার আসামির বিরুদ্ধে আনুষ্ঠানিকভাবে অভিযোগ গঠনের মধ্যেদিয়ে বিচার শুরু হয়েছে। একইসঙ্গে সূচনা বক্তব্যের জন্য ২০ জানুয়ারি দিন ধার্য করা হয়েছে।\nবুধবার আন্তর্জাতিক অপরাধ ট্রাইব্যুনাল-১-এ চেয়ারম্যান গোলাম মর্তুজা মজুমদারের নেতৃত্বাধীন তিন সদস্যের ট্রাইব্যুনাল আসামিদের অভিযোগ থেকে অব্যাহতির আবেদন নাকচ করে এ আদেশ দেন। ট্রাইব্যুনালের অপর দুই সদস্য হলেন বিচারপতি শফিউল আলম মাহমুদ এবং অবসরপ্রাপ্ত জেলা ও দায়রা জজ মোহিতুল হক এনাম চৌধুরী।\nআজ মামলার গ্রেপ্তার দুই আসামি বিজিবি কর্মকর্তা লেফটেন্যান্ট কর্নেল রেদোয়ানুল ইসলাম ও বিজিবির সাবেক কর্মকর্তা মেজর মো. রাফাত বিন আলমকে কারাগার থেকে ট্রাইব্যুনালে হাজির করা হয়। এরপর তাদের বিরুদ্ধে প্রসিকিশনের আনা ছয়টি অভিযোগ পড়ে শোনান বিচারপতি শফিউল আলম মাহমুদ। পরে উপস্থিত আসামির উদ্দেশ্যে ট্রাইব্যুনাল বলেন, আপনারা অপরাধ স্বীকার করেন কিনা? আসামিরা উভয়ে নিজেকে নির্দোষ দাবি করেন এবং আদালতের কাছে ন্যায় বিচারের দাবি জানান। এরপর আসামিদের বিরুদ্ধে আনুষ্ঠানিক বিচার শুরুর আদেশ দেয় ট্রাইব্যুনাল।\nএই মামলার অপর দুই আসামি ডিএমপির খিলগাঁও অঞ্চলের সাবেক অতিরিক্ত উপ-কমিশনার (এডিসি) মো. রাশেদুল ইসলাম ও রামপুরা থানার সাবেক ভারপ্রাপ্ত কর্মকর্তা (ওসি) মো. মশিউর রহমান পলাতক রয়েছেন।\nএর আগে গত ৬ ডিসেম্বর চিফ প্রসিকিউটর মোহাম্মদ তাজুল ইসলাম এ মামলায় আনুষ্ঠানিক অভিযোগ গঠনের ওপর শুনানি শেষ করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdxyhmg6gofp",
    "title": "তারেক রহমান ঠিকই দেশে আসছেন, তুমি হাসিনা কই? জি কে গউছ",
    "publication_date": "2025-12-24T12:24:54+06:00",
    "keywords": "বিএনপি,আমার-দেশ,হবিগঞ্জ",
    "body": "কেন্দ্রীয় বিএনপির সাংগঠনিক সম্পাদক ও হবিগঞ্জ- ৩ আসনে ধানের শীষের প্রার্থী জি কে গউছ বলেছেন, বৃহস্পতিবার ১৮ বছর পর খালেদা জিয়ার বড় সন্তান তারেক রহমান দেশে ফিরবেন। হাসিনা প্রায় সময়েই তুচ্ছ তাচ্ছিল্য করে বলত তোমার (তারেক রহমান) ক্ষমতা থাকলে দেশে আসো। হাসিনা! আল্লাহ সব সহ্য করেন কিন্তু দম্ভ অহংকার সহ্য করেন না। তারেক রহমান ঠিকই দেশে আসছেন, তুমি হাসিনা কই?\nমঙ্গলবার বিকেলে হবিগঞ্জের শায়েস্তাগঞ্জ উপজেলার সদর ইউনিয়নের কদমতলী গ্রামে স্থানীয় বিএনপি ও অঙ্গসংগঠনের আয়োজনে বেগম খালেদা জিয়ার রোগমুক্তি কামনায় দোয়া মাহফিলে প্রধান অতিথির বক্তৃতায় এসব কথা বলেন তিনি।\nজি কে গউছ বলেন, খালেদা জিয়ার জন্য দেশের মানুষ উদ্বেগ উৎকণ্ঠায়। মানুষ ভারাক্রান্ত, খালেজা জিয়াকে নিয়ে আলোচনা হলেই মানুষ জানার চেষ্টা করে উনি কেমন আছেন।\nউপজেলা বিএনপির সহ-সভাপতি আব্দুল হাইর সভাপতিত্বে ও উপজেলা বিএনপির যুববিষয়ক সম্পাদক মিজানুর রহমান সুমনের পরিচালনায় স্থানীয় বিএনপির নেতৃবৃন্দ বক্তৃতা করেন। সব শেষে বেগম খালেদা জিয়ার সুস্থতা কামনায় দোয়া করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amd5cjwfocx7p",
    "title": "একসময়ের উপদ্রব বিলের ঝাই এখন মাছের প্রিয় খাবার",
    "publication_date": "2025-12-24T12:17:54+06:00",
    "keywords": "আমার-দেশ,শেরপুর,নকলা",
    "body": "শেরপুরের নকলা উপজেলার পেকুয়া বিলের ঝাই স্থানীয় শতাধিক পরিবারের জীবিকার উৎস হয়ে উঠেছে। ঝাই হলো শ্যাওলা জাতীয় ভাসমান জলজ উদ্ভিদ। বিল বা খালের পানির ওপর চাদরের মতো ভেসে থাকে।\nআঞ্চলিকভাবে এটি নেওড়া ঘাস, পানি তরুলতা, পাইনসে ঘাস ও জলঢাকনা নামেও পরিচিত। একসময় পেকুয়া বিল ঢেকে রাখা এই ঝাইকে অভিশাপ মনে করা হতো। কারণ, এটি মাছের চলাচল ও প্রজননে বাধা দিত, এমনকি জাল ফেলে মাছ ধরাও অসম্ভব হয়ে উঠেছিল। কিন্তু বর্তমানে এই ঝাই বিলপাড়ের দরিদ্র পরিবারগুলোর আয়ের প্রধান উৎস।\nস্থানীয় মাছচাষি ও ঝাই ব্যবসায়ীরা জানান, ২১৯ একর আয়তনের পেকুয়া বিল তার প্রাকৃতিক বৈচিত্র্যের জন্য পরিচিত। মাছচাষিরা পেকুয়া বিলের ঝাই কিনে খাদ্য হিসেবে মাছের খামারে ব্যবহার করছেন। রুই, কাতলা, মৃগেল, শিং, মাগুর ও তেলাপিয়া মাছের খাদ্য হিসেবে ঝাই খুব জনপ্রিয়। চাষ করা মাছের সাশ্রয়ী খাবার হিসেবে ঝাই স্থানীয়ভাবে জনপ্রিয়তা পেয়েছে।\nনকলা উপজেলার গণপদ্দি ইউনিয়নের বাসিন্দা আব্দুর রফিক। এক সময় তিনি পেকুয়া বিলে মাছ ধরতেন। সেই আয়েই চলত তার সংসার। তবে বিলজুড়ে কচুরিপানা ও ঝাই ছড়ানো থাকায় মাছ ধরার জাল আটকে পড়ত। স্থানীয় মাছচাষিরা বিল থেকে ঝাই সংগ্রহ করে খাদ্য হিসেবে মাছের খামারে ব্যবহার শুরু করেন। তা দেখে আব্দুর রফিকও ভ্যানে করে এসব ঝাই বিভিন্ন মাছের খামারে বিক্রি শুরু করেন। এখন ঝাই বিক্রির টাকা দিয়েই চলছে তার সংসার। শুধু আব্দুর রফিক নন, উপজেলার পেকুয়া বিলপাড়ের গণপদ্দি, জালালপুর ও গজারিয়া এই তিন গ্রামের শতাধিক পরিবার এখন ঝাই বিক্রি করে। এই আয়েই চলে তাদের সংসার।\nঝাই ব্যবসায়ী মোতালেব, ছামিদুল, রহমান আলী জানান, আমরা বিল থেকে ঝাই সংগ্রহ করি। এক ভ্যান ঝাইয়ের ওজন ৮ থেকে ১০ মণ হয়। আকারভেদে প্রতিভ্যান ঝাই ৫০০ থেকে ৮০০ টাকায় বিক্রি হয়। প্রতিদিন সকাল থেকেই আমরা নৌকা নিয়ে বিলে গিয়ে ঝাই সংগ্রহ করি। নৌকায় ভরে ডাঙায় নিয়ে পানি ঝরিয়ে ভ্যানে উঠানো হয়। এরপর মাছচাষিদের খামারে পৌঁছে দিয়ে আসি। গত ছয়-সাত বছর ধরে এই ঝাই বিক্রি করছি।\nস্থানীয় মাছচাষি মনির হোসেন বলেন, পেকুয়া বিলের ঝাই আমার প্রজেক্টের মাছের প্রিয় খাবার। দুই ভ্যান ঝাই দিয়ে চারটি পুকুরের প্রায় ১০ দিনের খাবার হয়ে যায়। এজন্য এখন ফিড কম লাগে। তাছাড়া প্রাকৃতিক খাবারে মাছের রোগ সংক্রমণের ঝুঁকিও কম হয়।\nনকলা উপজেলা মৎস্য কর্মকর্তা অনিক রহমান বলেন, মাছচাষিরা বিভিন্ন কোম্পানির প্রস্তুতকৃত ফিড মাছের খাবার হিসেবে প্রজেক্টে ব্যবহার করেন। এতে তাদের প্রচুর খরচ হয়। কিন্তু পেকুয়া বিল থেকে সংগ্রহ করা ঝাই স্থানীয়ভাবে মাছের প্রাকৃতিক খাদ্য হিসেবে ব্যবহৃত হচ্ছে। এর ফলে মাছচাষিদের ফিডের পরিমাণ অনেকাংশে কম ব্যবহার করতে হচ্ছে। অন্যদিকে পেকুয়া বিল সংলগ্ন জেলে ও এলাকাবাসীর বিকল্প কর্মসংস্থান সৃষ্টি হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdq8c3fyuuor",
    "title": "দখল-দূষণে কেশরখালী খাল এখন ময়লার ভাগাড়",
    "publication_date": "2025-12-24T12:12:08+06:00",
    "keywords": "আমার-দেশ,সিরাজগঞ্জ",
    "body": "সিরাজগঞ্জের রায়গঞ্জ উপজেলায় পানি নিষ্কাশনের অন্যতম মাধ্যম কেশরখালী খাল দখল ও দূষণের কারণে অস্তিত্ব সংকটে পড়েছে। ফুলজোড় ও করতোয়া নদীর সঙ্গে সংযোগকারী চান্দাইকোনা এলাকার এ খালটি এখন কার্যত অচল, যার সরাসরি প্রভাব পড়ছে পরিবেশ, জনজীবনের ওপর।\nস্থানীয়দের সঙ্গে কথা বলে জানা গেছে, একসময় খরস্রোতা ও নৌ চলাচলযোগ্য কেশরখালী খাল দিয়ে সারা বছর নৌকা চলত। আশপাশের বিভিন্ন এলাকা থেকে ব্যবসায়ীরা নেপৗথে চান্দাইকোনা হাটে এসে পণ্য আনা-নেওয়া করতেন। তবে প্রায় তিনদশক আগে খালটির দুই পাড়ে অবৈধ দখল শুরু হয়, যা সময়ের সঙ্গে ক্রমেই ভয়াবহ আকার ধারণ করেছে। ফলে খালের বিভিন্ন স্থানে স্থায়ী স্থাপনা গড়ে উঠেছে।\nএতে খালের স্বাভাবিক প্রশস্ততা মারাত্মকভাবে কমে গিয়ে অনেক অংশে এটি নালার মতো সরু হয়ে গেছে। পাশাপাশি চান্দাইকোনা হাট ও আশপাশের বাসা-বাড়ির ময়লা-আবর্জনা নির্বিচারে খালে ফেলা হচ্ছে। এতে পানিপ্রবাহ প্রায় সম্পূর্ণ বন্ধ হয়ে গেছে এবং খালটি পরিণত হয়েছে ময়লার ভাগাড়ে।\nচান্দাইকোনা বাজারসহ আশপাশের বিস্তীর্ণ এলাকার পানি নিষ্কাশনের একমাত্র পথ এ কেশরখালী খাল। কিন্তু দখল ও দূষণের কারণে নিষ্কাশনব্যবস্থা ভেঙে পড়েছে। ফলে সামান্য বৃষ্টিতেই চান্দাইকোনা বাজারের প্রধান সড়ক, চান্দাইকোনা বহুমুখী উচ্চবিদ্যালয়ের মাঠসহ আশপাশের গুরুত্বপূর্ণ এলাকায় জলাবদ্ধতা দেখা দেয়। এতে ব্যবসা-বাণিজ্য ব্যাহত হওয়ার পাশাপাশি শিক্ষার্থী ও সাধারণ মানুষকে চরম ভোগান্তিতে পড়তে হচ্ছে।\nস্থানীয় ফয়সাল বিশ্বাস বলেন, কেশরখালী খাল এ এলাকার প্রাকৃতিক পানি নিষ্কাশনের জন্য অত্যন্ত গুরুত্বপূর্ণ। দখল ও দূষণের কারণে এর স্বাভাবিক প্রবাহ নষ্ট হয়ে গেছে, যা পরিবেশ ও জনজীবনের জন্য মারাত্মক হুমকি হয়ে দাঁড়িয়েছে।\nবাংলাদেশ পরিবেশ আন্দোলন (বাপা) সিরাজগঞ্জ জেলা শাখার সভাপতি দীপক কুমার কর বলেন, খাল ও জলাশয় রক্ষা করা না গেলে জলাবদ্ধতা ও পরিবেশ বিপর্যয় আরো ভয়াবহ আকার ধারণ করবে।\nএলাকাবাসীর অভিযোগ, বর্তমান অবস্থা অব্যাহত থাকলে অচিরেই কেশরখালী খাল পুরোপুরি বিলীন হয়ে যাবে। তারা জানান, খালটি দখলমুক্ত ও পুনঃখনন করা না হলে ভবিষ্যতে জলাবদ্ধতা আরো ভয়াবহ রূপ নেবে। তাই দ্রুত প্রশাসনিক উদ্যোগ নিয়ে খালটি উদ্ধার ও সচল করার দাবি জানিয়েছেন স্থানীয়রা।\nএ বিষয়ে চান্দাইকোনা ইউনিয়নের উপসহকারী ভূমি কর্মকর্তা ফিরোজ আহমেদ বলেন, কেশরখালী খালটি সরকারি খাস সম্পত্তি। এস এ রেকর্ডে এটি সর্বসাধারণের ব্যবহারযোগ্য জলাধার হিসেবে উল্লেখ রয়েছে। রায়গঞ্জ উপজেলা সহকারী কমিশনার (ভূমি) মাসুদ রানার বক্তব্য জানতে চাইলে তিনি বলেন, বিষয়টি তদন্ত করে প্রয়োজনীয় ব্যবস্থা গ্রহণ করা হবে। পানি উন্নয়ন বোর্ড, সিরাজগঞ্জ জেলার নির্বাহী প্রকৌশলী মোখলেছুর রহমান জানান, প্রথম ধাপে বেশ কয়েকটি খাল সংস্কার করা হয়েছে। দ্বিতীয় ধাপে প্রকল্প অনুমোদন হলে কেশরখালী খালটি সংস্কারের আওতায় আনা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdo2zedvwzrq",
    "title": "উখিয়ায় যুবকের ঘুষির আঘাতে বৃদ্ধের মৃত্যু",
    "publication_date": "2025-12-24T12:09:32+06:00",
    "keywords": "কক্সবাজার,আমার-দেশ,উখিয়া",
    "body": "কক্সবাজারের উখিয়ায় তুচ্ছ ঘটনাকে কেন্দ্র করে এক যুবকের ঘুষির আঘাতে এক বৃদ্ধের মৃত্যু হয়েছে।\nমঙ্গলবার (২৩ ডিসেম্বর) মাগরিবের নামাজের পর উপজেলার জালিয়াপালং ইউনিয়নের ২নং ওয়ার্ডের সোনাইছড়ি দিঘীরবিল এলাকায় মসজিদের পাশে একটি দোকানের সামনে এ ঘটনা ঘটে। নিহত ব্যক্তি একই এলাকার আব্দুর রশীদ মিয়াজির ছেলে ছৈয়দ হোসেন (৬০)।\nমঙ্গলবার (২৩ ডিসেম্বর) মাগরিবের নামাজের পর উপজেলার জালিয়াপালং ইউনিয়নের ২নং ওয়ার্ডের সোনাইছড়ি দিঘীরবিল এলাকায় মসজিদের পাশে একটি দোকানের সামনে এ ঘটনা ঘটে। নিহত ব্যক্তি একই এলাকার আব্দুর রশীদ মিয়াজির ছেলে ছৈয়দ হোসেন (৬০)।\nস্থানীয় সূত্রে জানা যায়, মঙ্গলবার সন্ধ্যা আনুমানিক রাত ৭টার দিকে মাগরিবের নামাজ শেষে চা খাওয়ার উদ্দেশে দোকানে যান ছৈয়দ হোসেন। এ সময় একই গ্রামের নুরুল ইসলামের ছেলে মো. রিফাত (২০)-এর সঙ্গে তুচ্ছ বিষয় নিয়ে কথা কাটাকাটি হয়। একপর্যায়ে মো. রিফাত ছৈয়দ হোসেনকে ঘুষি মারলে তিনি ঘটনাস্থলেই গুরুতর আহত হয়ে মাটিতে লুটিয়ে পড়েন এবং কিছুক্ষণের মধ্যেই মৃত্যুবরণ করেন।\nনিহত ছৈয়দ হোসেনের স্ত্রী অভিযোগ করে বলেন, আমার স্বামী মাগরিবের নামাজ পড়ার জন্য মসজিদে যাওয়ার কথা বলে বাড়ি থেকে বের হন। অনেকক্ষণ বাসায় না ফেরায় খোঁজ নিতে গিয়ে দেখি তাকে ঘুষি মেরে ফেলে রাখা হয়েছে। আমি প্রতিবাদ করলে অভিযুক্ত রিফাত আমাকে এবং আমার ছেলেকেও মারধর করে। আমরা এই হত্যার সঠিক বিচার চাই।\nজালিয়াপালং ইউনিয়ন পরিষদের ভারপ্রাপ্ত চেয়ারম্যান আবুল কালাম বলেন, তুচ্ছ বিষয় নিয়ে একজন নিরীহ বৃদ্ধকে হত্যা করা কোনোভাবেই গ্রহণযোগ্য নয়। আমি প্রশাসনের কাছে দোষীদের দ্রুত গ্রেপ্তার ও দৃষ্টান্তমূলক শাস্তির দাবি জানাচ্ছি।\nইনানী পুলিশ ফাঁড়ির ইনচার্জ এসআই দূর্জয় সরকার বলেন, খবর পাওয়ার সঙ্গে সঙ্গে আমরা ঘটনাস্থলে গিয়ে মরদেহের সুরতহাল করি। প্রাথমিকভাবে এটি ঘুষির আঘাতে মৃত্যুর ঘটনা বলে প্রতীয়মান হয়েছে। এ বিষয়ে প্রয়োজনীয় আইনগত ব্যবস্থা গ্রহণ করা হচ্ছে।\nউখিয়া থানার অফিসার ইনচার্জ (ওসি) নুর আহমেদ বলেন, ঘটনাটি তদন্ত করা হচ্ছে। অভিযুক্তকে শনাক্ত করা হয়েছে। দ্রুত তাকে আইনের আওতায় আনা হবে এবং মামলা প্রক্রিয়াধীন রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdf2iiyp8h5x",
    "title": "যে কারণে বিধ্বস্ত হয় লিবিয়ার সেনাপ্রধানকে বহনকারী বিমান",
    "publication_date": "2025-12-24T12:09:21+06:00",
    "keywords": "আমার-দেশ,বিমান-বিধ্বস্ত,লিবিয়া",
    "body": "লিবিয়ার সশস্ত্র বাহিনীর প্রধান মোহাম্মদ আলি আল-হাদ্দাদকে বহনকারী একটি ব্যক্তিগত জেট বিমান তুরস্কের আকাশে বিধ্বস্ত হওয়ার আগে বৈদ্যুতিক ত্রুটির কারণে জরুরি অবতরণের অনুমতি চেয়েছিল। তুরস্কের একজন জ্যেষ্ঠ কর্মকর্তা এ তথ্য নিশ্চিত করেছেন।\nতুরস্ক প্রেসিডেন্সির যোগাযোগ অধিদপ্তরের প্রধান বুরহানেত্তিন দুরান সামাজিক যোগাযোগমাধ্যম এক্সে জানিয়েছেন, বিমানটি আকাশে থাকাকালীন পাইলটরা বৈদ্যুতিক সমস্যার কথা এয়ার ট্রাফিক কন্ট্রোল সেন্টারকে জানিয়ে জরুরি অবতরণের অনুরোধ করেছিলেন। তবে এর কিছুক্ষণ পর বিমানটি দুর্ঘটনায় পড়ে।\nবিমানটিতে লিবিয়ার চিফ অব জেনারেল স্টাফ মোহাম্মদ আল-হাদ্দাদ, তার চারজন সফরসঙ্গী এবং তিনজন ক্রু সদস্য ছিলেন। লিবিয়ার প্রধানমন্ত্রী আবদুল হামিদ দবেইবা সামাজিক যোগাযোগমাধ্যমে দুর্ঘটনায় আল-হাদ্দাদের মৃত্যুর বিষয়টি নিশ্চিত করেছেন। তিনি বলেন, “এটি একটি মর্মান্তিক দুর্ঘটনা এবং দেশ ও সেনাবাহিনীর জন্য বড় ক্ষতি।”\nনিহত অন্যান্য কর্মকর্তাদের মধ্যে রয়েছেন—স্থলবাহিনীর প্রধান জেনারেল আল-ফিতৌরি ঘারিবিল, সামরিক উৎপাদন কর্তৃপক্ষের প্রধান ব্রিগেডিয়ার জেনারেল মাহমুদ আল-কাতাওয়ি, সেনাপ্রধানের উপদেষ্টা মুহাম্মদ আল-আসাওয়ি দিয়াব এবং সামরিক আলোকচিত্রী মুহাম্মদ ওমর আহমেদ মাহজুব।\nতুরস্কের কর্মকর্তাদের বরাতে জানা গেছে, লিবিয়ার প্রতিনিধি দলটি দুই দেশের সামরিক সহযোগিতা বৃদ্ধির জন্য উচ্চপর্যায়ের প্রতিরক্ষা আলোচনায় অংশ নিতে আঙ্কারায় গিয়েছিলেন। বর্তমানে দুর্ঘটনার কারণ জানতে তুরস্কের কর্তৃপক্ষ তদন্ত চালাচ্ছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdlykfosnl35",
    "title": "তেঁতুলিয়ায় বইছে মৃদু শৈত্যপ্রবাহ, তাপমাত্রা ১১ ডিগ্রি",
    "publication_date": "2025-12-24T12:07:15+06:00",
    "keywords": "আমার-দেশ,পঞ্চগড়,তেঁতুলিয়া",
    "body": "পঞ্চগড়ের তেঁতুলিয়ায় গত তিনদিন ধরে সর্বনিম্ন তাপমাত্রা থাকছে ১১ থেকে ১২ ডিগ্রি আর সর্বোচ্চ থাকছে ১৫ থেকে ১৬ ডিগ্রিতে। এ দিকে আজ বুধবার সকাল ৯টায় তেঁতুলিয়ায় সর্বনিম্ন তাপমাত্রা রের্কড করা হয়েছে ১১ দশমিক ৬ ডিগ্রি সেলসিয়াস।\nএরই মধ্যে মৃদু শৈত্যপ্রবাহের আভাস দিয়েছে আবহাওয়া বিভাগ। তেঁতুলিয়া আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা জিতেন্দ্রনাথ রায় বলেন, এলাকাজুড়ে মৃদু শৈত্যপ্রবাহ বইছে।  মাঝে তাপমাত্রা কিছুটা বেড়ে গেলেও চলতি মাসের শেষে এবং জানুয়ারিতে তাপমাত্রা আরো কমে যাবে।\nএ দিকে শীত বাড়ার সঙ্গে সঙ্গে বেড়েছে মানুষের দুর্ভোগও। হাড় কাঁপানো ঠান্ডা উপেক্ষা করে নিম্নআয়ের মানুষদের মাঠে-ঘাটে বের হতে হিমশিম খেতে হচ্ছে। রাস্তাঘাট, বাড়ির সামনে কিংবা চা-স্টলের পাশে খড়কুটো জ্বালিয়ে অনেকে শীত নিবারণের চেষ্টা করছেন। শীত নিবারণ করতে খড়কুটো জালিয়ে আগুনে দগ্ধ হয়ে কমপক্ষে ২৮ জন মানুষ আহত হয়েছেন।\nপঞ্চগড়ের জেলা প্রশাসক কাজী মো. সায়েমুজ্জামান বলেন, শীতের এই দুর্যোগে জেলা প্রশাসনের সবচেয়ে বড় দায়িত্ব হলো শীতার্ত মানুষের পাশে দাঁড়ানো। পঞ্চগড় জেলা প্রশাসন নিয়মিতভাবেই সেই দায়িত্ব পালন করে যাচ্ছে। এবার দুর্যোগ ব্যবস্থাপনা অধিদপ্তর থেকে ৩০ লাখ টাকা বরাদ্দ পাওয়া গেছে। এ অর্থে ৮ হাজার ৬৪০টি কম্বল ক্রয় করে জেলার পাঁচটি উপজেলার ৪৩টি ইউনিয়নে বিতরণ করা হয়েছে। বিশেষ বরাদ্দের অংশ হিসেবেও কিছু শীতবস্ত্র আমাদের কাছে এসেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdsj0tkami33",
    "title": "আ.লীগ সরকারের আমলে সৌর প্রকল্পে ব্যাপক দুর্নীতি হয়েছে",
    "publication_date": "2025-12-24T12:03:12+06:00",
    "keywords": "আমার-দেশ,অনিয়ম-দুর্নীতি,টিআইবি",
    "body": "আওয়ামী লীগ সরকারের আমলে সরকারি-বেসরকারি ৬টি সৌর প্রকল্পে ২ হাজার ৯২৬ কোটি টাকার দুর্নীতি হয়েছে। ৫টি প্রকল্পে শুধু জমি ক্রয়, অধিগ্রহণে ২৪৯ কোটি ১৫ লাখ ৫৯ হাজার টাকার অনিয়ম হয়েছে।\nবুধবার (২৪ ডিসেম্বর) সকালে রাজধানীর ধানমন্ডিতে নিজ কার্যালয়ে ট্রান্সপারেন্সি ইন্টারন্যাশনাল বাংলাদেশ (টিআইবি) এ তথ্য প্রকাশ করে। সংবাদ সম্মেলনে উপস্থিত ছিলেন টিআইবির নির্বাহী পরিচালক ড. ইফতেখারুজ্জামান৷\nবাংলাদেশ বিদ্যুৎ উন্নয়ন বোর্ডের (বিপিডিবি) অনিয়ম তুলে ধরে প্রতিবেদনে বলা হয়, সৌর প্রকল্প (সরকারি), সৌর প্রকল্প (আইপিপি) সংশ্লিষ্ট ৬টি খাতে অতিরিক্ত প্রকল্প ব্যয় প্রাক্কলন করা হয়েছে৷\nবিপিডিবির হিসাব অনুযায়ী, সৌর বিদ্যুৎ প্রকল্পে প্রতি মেগাওয়াট বিদ্যুৎ উৎপাদনে গড়ে ৮ কোটি টাকা প্রয়োজন হলেও গবেষণার আওতাভুক্ত ৬টি প্রকল্পে প্রতি মেগাওয়াট বিদ্যুৎ উৎপাদনে গড়ে ১৩ কোটি ৮ লাখ টাকা বেশি ব্যয় প্রাক্কলন করা হয়েছে; যা গড়ে দেড় গুণেরও বেশি। এই প্রকল্পগুলোতে প্রয়োজনের চেয়ে মোট ২ হাজার ৯২৬ কোটি ৮৮ লাখ টাকা অতিরিক্ত ব্যয় করা হয়েছে।\nহিসাব কষে দেখা গেছে, ৬টি প্রকল্পে ৪ হাজার ৪৩ কোটি ২০ লাখ টাকা প্রয়োজন হলেও ব্যয় করা হয়েছে ৬ হাজার ৯৭০ কোটি ৮ লাখ টাকা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdjzwwzh2l9n",
    "title": "যুদ্ধের আশঙ্কায় দেশ, বড়দিনের আনন্দে স্বস্তির খোঁজে ভেনেজুয়েলাবাসী",
    "publication_date": "2025-12-24T12:02:43+06:00",
    "keywords": "আমার-দেশ,যুদ্ধ,ভেনিজুয়েলা",
    "body": "ভেনেজুয়েলার রাজধানী কারাকাসের একটি আলোকোজ্জ্বল সড়কে বন্ধুদের সঙ্গে আড্ডা ও হাসিতে মেতে উঠেছেন ১৮ বছর বয়সী অ্যাথলেট মারিয়া আব্রু। তিনি জানান, যুক্তরাষ্ট্রের সঙ্গে সম্ভাব্য সংঘাতের আশঙ্কা ভুলে থাকতেই বাইরে সময় কাটাচ্ছেন।\nবার্তা সংস্থা এএফপির প্রতিবেদনে বলা হয়েছে, দীর্ঘদিনের রাজনৈতিক ও অর্থনৈতিক সংকটে অভ্যস্ত হয়ে পড়া ভেনেজুয়েলার মানুষ উদ্বেগ থেকে মুক্ত থাকতে নানা রকম মানসিক কৌশল রপ্ত করেছে। মারিয়া বলেন, যুক্তরাষ্ট্রের হামলার সম্ভাবনা নিয়ে তিনি আর ভাবতে চান না। তার ভাষায়, “যা হওয়ার হবে, আমরা তো দিন এনে দিন খাই।”\nগত কয়েক মাস ধরে অজানা আতঙ্কে দিন কাটছে দেশটির মানুষের। মার্কিন প্রেসিডেন্ট ডোনাল্ড ট্রাম্পের নির্দেশে যুক্তরাষ্ট্রের নৌবাহিনী ক্যারিবীয় অঞ্চলে অবস্থান নিয়েছে। মাদক পাচারের অভিযোগে জাহাজ ডুবিয়ে দেওয়ার পাশাপাশি ভেনেজুয়েলার তেলবাহী ট্যাংকার জব্দের ঘটনাও ঘটছে। এসব পদক্ষেপে ইতোমধ্যে শতাধিক মানুষের প্রাণহানির খবর পাওয়া গেছে।\nভেনেজুয়েলার প্রেসিডেন্ট নিকোলাস মাদুরো দাবি করেছেন, তাকে ক্ষমতাচ্যুত করার লক্ষ্যেই যুক্তরাষ্ট্র এসব তৎপরতা চালাচ্ছে। সাধারণ মানুষের আশঙ্কা, যেকোনো সময় আকাশপথে হামলা বা সামরিক আগ্রাসন শুরু হতে পারে। ২০২৪ সালের বিতর্কিত নির্বাচনের পর গ্রেপ্তারের ভয় থাকায় এসব বিষয় নিয়ে মানুষ এখন প্রকাশ্যে কথা বলতেও সতর্ক।\nজনগণের ‘সুখী থাকার অধিকার’ রক্ষার কথা বলে মাদুরো গত অক্টোবর থেকেই বড়দিনের উৎসব শুরুর ঘোষণা দেন। তিনি নিয়মিতই দেশবাসীকে উৎসবে মেতে ওঠার আহ্বান জানাচ্ছেন এবং রাষ্ট্রীয় টেলিভিশনে তাকে নাচতেও দেখা যাচ্ছে।\nকারাকাসের ঐতিহাসিক ‘পাসিও লস প্রসেরেস’ এলাকা এখন আলোয় ঝলমল করছে। সেখানে মানুষ ছবি তুলছে, পরিবার নিয়ে সময় কাটাচ্ছে। তবে এই উৎসবের আড়ালে দেশের বড় অংশ প্রতিদিন তীব্র লোডশেডিংয়ের কারণে অন্ধকারে ডুবে থাকে।\nশপিংমলগুলোতেও ভিড় দেখা গেলেও লাগামহীন মুদ্রাস্ফীতির কারণে অধিকাংশ মানুষের কেনার সামর্থ্য নেই। ফলে কেনাকাটার চেয়ে জানালা দিয়ে পণ্য দেখা আর ঘোরাঘুরিতেই সীমাবদ্ধ থাকছে আনন্দ।\nমনোবিজ্ঞানী ইয়োরেলিস অ্যাকোস্তা জানান, দীর্ঘ সংকট মানুষের মানসিক স্বাস্থ্যে গভীর প্রভাব ফেলেছে। অনিদ্রা, উদ্বেগ ও হতাশার কারণে অনেকেই বাস্তবতাকে মেনে নেওয়াকেই বেঁচে থাকার উপায় হিসেবে বেছে নিচ্ছেন।\nএদিকে একটি বেসবল স্টেডিয়ামে খেলা দেখতে ভিড় জমিয়েছেন দর্শকরা। ৫২ বছর বয়সী দোকানদার মাগদা অ্যাকোস্তা বলেন, “দেশের অবস্থা ভালো নয়, কিন্তু এখানে এলে কিছুক্ষণের জন্য সব ভুলে থাকা যায়।”\nরাজনীতি থেকেও পুরোপুরি মুক্ত নন দর্শকরা। ৬৬ বছর বয়সী লুইস এনরিক আলবারান মার্কিন পদক্ষেপের কড়া সমালোচনা করে বলেন, ভেনেজুয়েলার সম্পদের ওপর যুক্তরাষ্ট্রের কোনো অধিকার নেই। অন্যদিকে ৩৮ বছর বয়সী কার্লেইমি গঞ্জালেজ বলেন, সবকিছু তিনি ভাগ্যের ওপর ছেড়ে দিয়েছেন—সৃষ্টিকর্তার ইচ্ছাতেই যা হওয়ার হবে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd1ejin78krj",
    "title": "মস্কোয় ইউক্রেনের ড্রোন হামলা, তুলা অঞ্চলে অগ্নিকাণ্ড",
    "publication_date": "2025-12-24T11:51:24+06:00",
    "keywords": "আমার-দেশ,রাশিয়া,ইউক্রেন",
    "body": "রাশিয়ার রাজধানী মস্কোকে লক্ষ্য করে ইউক্রেন রাতভর ড্রোন হামলা চালিয়েছে বলে দাবি করেছে রুশ কর্তৃপক্ষ। এসব হামলায় মস্কোর দক্ষিণে অবস্থিত তুলা অঞ্চলের একটি শিল্প এলাকায় আগুন লেগেছে বলে বুধবার আঞ্চলিক কর্মকর্তারা জানিয়েছেন।\nমস্কোর মেয়র সের্গেই সোবিয়ানিন টেলিগ্রামে জানান, রাজধানীর দিকে আসা অন্তত তিনটি ড্রোন ভূপাতিত করা হয়েছে। তিনি বলেন, ড্রোনের ধ্বংসাবশেষ যেখানে পড়েছে সেখানে জরুরি সেবা সংস্থাগুলো পাঠানো হয়েছে, তবে তাৎক্ষণিকভাবে কোনো ক্ষয়ক্ষতির তথ্য পাওয়া যায়নি।\nএদিকে হামলার প্রেক্ষাপটে মস্কোকে সেবা দেওয়া চারটি প্রধান বিমানবন্দরের মধ্যে দুটি সাময়িকভাবে তাদের কার্যক্রম সীমিত করেছে বলে জানিয়েছে রাশিয়ার বেসামরিক বিমান চলাচল কর্তৃপক্ষ।\nরাশিয়ার প্রতিরক্ষা মন্ত্রণালয় দাবি করেছে, রাতভর দেশটির আকাশ প্রতিরক্ষা ব্যবস্থা মোট ১৭২টি ইউক্রেনীয় ড্রোন ধ্বংস করেছে। এর মধ্যে প্রায় অর্ধেক ড্রোন ভূপাতিত হয়েছে ইউক্রেন সীমান্তবর্তী অঞ্চলে।\nতুলা অঞ্চলের গভর্নর দিমিত্রি মিলিয়ায়েভ টেলিগ্রামে জানান, ভূপাতিত একটি ইউক্রেনীয় ড্রোনের ধ্বংসাবশেষ একটি শিল্প স্থাপনায় পড়ে আগুন ধরে যায়। তবে তিনি ওই শিল্প প্রতিষ্ঠানের ধরন বা ক্ষয়ক্ষতির বিস্তারিত জানাননি। তিনি আরও বলেন, তুলা অঞ্চলের আকাশে মোট ১২টি ইউক্রেনীয় ড্রোন ধ্বংস করা হয়েছে।\nসাম্প্রতিক সময়ে ইউক্রেন রাশিয়ার ভেতরে দূরপাল্লার ড্রোন হামলা জোরদার করেছে। কিয়েভের দাবি, এসব হামলার লক্ষ্য হচ্ছে রাশিয়ার সামরিক, জ্বালানি ও সরবরাহ অবকাঠামো, যাতে মস্কোর যুদ্ধ সক্ষমতা ব্যাহত করা যায়। ইউক্রেনের মতে, এটি দেশটির ওপর রাশিয়ার অব্যাহত হামলার জবাব।\nসূত্র: রয়টার্স\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd9emmmmx0sq",
    "title": "যে শর্তে হাসিনাকে ফেরত দেবে ভারত",
    "publication_date": "2025-12-24T11:49:05+06:00",
    "keywords": "ভারত,শেখ-হাসিনা,যুক্তরাষ্ট্র,আমার-দেশ,ফেরত",
    "body": "সাবেক প্রধানমন্ত্রী শেখ হাসিনাকে ফেরত প্রসঙ্গে ভারত সরকার যুক্তরাষ্ট্রের ইঙ্গিতের অপেক্ষায় রয়েছে বলে মন্তব্য করেছেন সিপিআইএমের পশ্চিমবঙ্গ রাজ্য সম্পাদক মোহাম্মদ সেলিম।\nমঙ্গলবার (২৩ ডিসেম্বর) কলকাতায় বাংলাদেশ ডেপুটি হাইকমিশনের সামনে এক বিক্ষোভ সমাবেশেকালে তিনি এ কথা বলেন।\nসেলিম বলেছেন, শেখ হাসিনা যাবেন কিংবা থাকবেন সেটা মোদি সরকার সিদ্ধান্ত নেবে। এ ব্যাপারে তারা এখনো কেন চুপ রয়েছে? আগে মোদি বাংলাদেশ নিয়ে কথা বলতেন কিন্তু এখন বলছেন না, কেননা যুক্তরাষ্ট্র নিষেধ করেছে। আসলে হাসিনাকে বাংলাদেশে ফেরত দেওয়ার ব্যাপারে ভারত সরকার যুক্তরাষ্ট্রের সিগন্যালের অপেক্ষা করছে।\nসিপিআইএমের এ বক্তব্য নিয়ে রাজনৈতিক মহলে আলোচনা শুরু হয়েছে। তবে ভারত সরকারের পক্ষ থেকে এখন পর্যন্ত এ বিষয়ে কোনো প্রাতিষ্ঠানিক প্রতিক্রিয়া জানানো হয়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdi8gteuwmy7",
    "title": "নতুন সিদ্ধান্ত জানাতে জরুরি সংবাদ সম্মেলনে আসছেন কর্নেল অলি",
    "publication_date": "2025-12-24T11:39:25+06:00",
    "keywords": "আমার-দেশ,কর্নেল-(অব.)-অলি-আহমদ",
    "body": "কিছুক্ষণের মধ্যেই রাজধানীর মগবাজারর কেন্দ্রীয় কার্যালয়ে জরুরি সংবাদ সম্মেলনে আসছেন লিবারেল ডেমোক্রেটিক পার্টির (এলডিপি) সভাপতি কর্নেল ( অব. ) অলি আহমদ।\nদলের একটি সূত্র জানিয়েছে, বিএনপির সঙ্গে আসন সমঝোতা মন:পুত না হওয়ায় নতুন কোনো সিদ্ধান্তের কথা জানাবেন তিনি।\nবিএনপি যে ২৭২টি আসনে প্রার্থীর নাম ঘোষণা করেছে, সেখানে কুমিল্লা-৭ ও চট্টগ্রামে-১৪ দুটি আসন খালি রেখেছে। মনে করা হচ্ছে কর্নেল অলির ছেলে অধ্যাপক ওমর ফারুক ও এলডিপি সাধারণ সম্পাদক রেদোয়ান আহমদের জন্য ওই দুটি আসন খালি রাখা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdrayjmva4m2",
    "title": "মার্কিন অবরোধে সমর্থকদের বিরুদ্ধে ভেনেজুয়েলায় কঠোর আইন পাস",
    "publication_date": "2025-12-24T11:34:32+06:00",
    "keywords": "যুক্তরাষ্ট্র,আমার-দেশ,ভেনিজুয়েলা",
    "body": "মার্কিন নৌ-অবরোধ সমর্থনকারী ও অর্থায়নকারীদের জন্য কঠোর শাস্তির বিধান রেখে আইন পাস করেছে ভেনেজুয়েলার পার্লামেন্ট। এই আইনে সর্বোচ্চ ২০ বছর পর্যন্ত কারাদণ্ডের বিধান রাখা রয়েছে। মঙ্গলবার আইনটি পাস হয়। খবর আল জাজিরার।\nমার্কিন যুক্তরাষ্ট্র ভেনেজুয়েলার সঙ্গে সংশ্লিষ্ট তেল ট্যাঙ্কার আটক করার পর এই আইনটি পাস করা হলো। প্রেসিডেন্ট নিকোলাস মাদুরোর সরকার তেল ট্যাঙ্কার জব্দ করাকে আন্তর্জাতিক আইনের লঙ্ঘন ও জলদস্যুতার মিল বলে আখ্যা দিয়েছে।\nআইন উপস্থাপনকালে সংসদ সদস্য জিউসেপে আলেসান্দ্রেলো বলেন, এই আইন দেশের অর্থনীতি রক্ষা এবং সাধারণ মানুষের জীবনমানের অবনতি ঠেকানোর জন্য প্রয়োজনীয়।\nগত কয়েক মাসে যুক্তরাষ্ট্র লাতিন আমেরিকায় সামরিক উপস্থিতি বাড়িয়েছে, তেলবাহী জাহাজ জব্দ করেছে এবং মাদক পাচারের অভিযোগে হামলা চালিয়েছে বলে অভিযোগ রয়েছে। ভেনেজুয়েলা বলছে, এসব পদক্ষেপ আন্তর্জাতিক আইন লঙ্ঘন করছে।\nজাতিসংঘ নিরাপত্তা পরিষদের বৈঠকে ভেনেজুয়েলার প্রতিনিধি সামুয়েল মনকাদা বলেন, যুক্তরাষ্ট্র আন্তর্জাতিক আইন উপেক্ষা করে ভেনেজুয়েলার বিরুদ্ধে আগ্রাসী আচরণ করছে। তার ভাষায়, ভেনেজুয়েলা কোনো হুমকি নয়, হুমকি হলো যুক্তরাষ্ট্র সরকার।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdgypksdniq3",
    "title": "দৌলতদিয়া-পাটুরিয়া নৌরুটে ফেরি চলাচল স্বাভাবিক",
    "publication_date": "2025-12-24T11:29:08+06:00",
    "keywords": "আমার-দেশ,ফেরি-চলাচল,দৌলতদিয়া-পাটুরিয়া",
    "body": "ঘন কুয়াশা কেটে যাওয়ায় দেশের গুরুত্বপূর্ণ দৌলতদিয়া–পাটুরিয়া নৌরুটে দীর্ঘ ৫ ঘণ্টা পর আজ বুধবার বেলা পৌনে ১১টার দিকে পুনরায় ফেরি চলাচল শুরু হয়েছে।\nএর আগে ভোর পৌনে ৬টা থেকে পদ্মা নদীর অববাহিকায় ঘন কুয়াশার কারণে নৌপথে দৃশ্যমানতা মারাত্মকভাবে কমে যাওয়ায় নিরাপত্তার স্বার্থে ফেরিসহ সকল ধরনের নৌযান চলাচল সাময়িকভাবে বন্ধ রাখা হয়।\nবিআইডব্লিউটিসি দৌলতদিয়া কার্যালয়ের মহাব্যবস্থাপক (বাণিজ্য) মোহাম্মদ সালাউদ্দিন জানান, কুয়াশার ঘনত্ব কমে আসায় এবং নৌপথে দৃশ্যমানতা স্বাভাবিক হওয়ায় পরিস্থিতি বিবেচনায় বেলা পৌনে ১১টার দিকে ফেরি চলাচল পুনরায় চালু করা হয়েছে।\nদীর্ঘ ৫ ঘণ্টা ফেরি চলাচল বন্ধ থাকায় দৌলতদিয়া ও পাটুরিয়া ঘাট এলাকায় পণ্যবাহী ট্রাক, বাস, প্রাইভেটকারসহ বিভিন্ন ধরনের যানবাহন আটকা পড়ে। ফেরি চলাচল শুরু হওয়ায় ধীরে ধীরে যানজট স্বাভাবিক হতে শুরু করেছে। এতে যানবাহন চালক-সহকারী এবং যাত্রীদের মধ্যে স্বস্তি ফিরেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd0i22wk68pb",
    "title": "যুক্তরাষ্ট্রে নার্সিং হোমে বিস্ফোরণ, নিহত ২, নিখোঁজ ৫",
    "publication_date": "2025-12-24T11:25:10+06:00",
    "keywords": "যুক্তরাষ্ট্র,আমার-দেশ",
    "body": "মার্কিন যুক্তরাষ্ট্রের পেনসিলভানিয়া অঙ্গরাজ্যের পূর্বাঞ্চলে একটি নার্সিং হোমে ভয়াবহ বিস্ফোরণের ঘটনায় অন্তত দুজন নিহত হয়েছেন এবং আরও পাঁচজন নিখোঁজ রয়েছেন। রাজ্যের গভর্নর জোশ শাপিরো এ তথ্য নিশ্চিত করেছেন।\nবার্তা সংস্থা এএফপির প্রতিবেদনে বলা হয়েছে, ফিলাডেলফিয়ার উত্তরে বাকস কাউন্টির সিলভার লেক নামের একটি নার্সিং হোমে মঙ্গলবার এই বিস্ফোরণ ঘটে। স্থানীয় কর্তৃপক্ষের ধারণা, গ্যাস লিকেজ থেকেই বিস্ফোরণটি ঘটতে পারে।\nবিস্ফোরণের ফলে নার্সিং হোমটির একটি বড় অংশ ধসে পড়ে এবং আগুনে পোড়া ধ্বংসস্তূপের নিচে একাধিক ব্যক্তি আটকা পড়েন। গভর্নর শাপিরো এক সংবাদ সম্মেলনে জানান, “এই ঘটনায় অন্তত দুজনের মৃত্যু হয়েছে এবং বেশ কয়েকজন এখনো নিখোঁজ রয়েছেন।”\nউদ্ধার তৎপরতায় দ্রুত পদক্ষেপ নেওয়ায় দমকলকর্মী ও পুলিশ সদস্যদের প্রশংসা করেন গভর্নর। তিনি জানান, দমকলকর্মীরা উদ্ধার করা বাসিন্দাদের পুলিশের কাছে হস্তান্তর করেন এবং পুলিশ সদস্যরা তাদের কাঁধে করে নিরাপদ স্থানে নিয়ে যান।\nব্রিস্টল টাউনশিপের দমকল প্রধান কেভিন ডিপোলিটো জানান, ঘটনাস্থলে পৌঁছানোর সময় দমকলকর্মীরা তীব্র গ্যাসের গন্ধ পান। তিনি বলেন, বিস্ফোরণে ভবনটির ব্যাপক ক্ষতি হয়, প্রথম তলার অংশ বেসমেন্টে ধসে পড়ে এবং এতে অনেক মানুষ আটকে যান।\nডিপোলিটোর ভাষ্য অনুযায়ী, জানালা, দরজা, সিঁড়ির ফাঁক ও লিফট থেকে বহু ব্যক্তিকে উদ্ধার করা হয়েছে। তবে এখনো পাঁচজন নিখোঁজ রয়েছেন এবং ভবন পুরোপুরি তল্লাশি শেষ না হওয়া পর্যন্ত উদ্ধার অভিযান চলবে বলে জানান তিনি।\nগভর্নর শাপিরো আরও জানান, প্রতিষ্ঠানটির নতুন মালিক চলতি মাসেই দায়িত্ব নিয়েছেন। এর আগে গত ১০ ডিসেম্বর পেনসিলভানিয়ার স্বাস্থ্য পরিদর্শকরা নার্সিং হোমটি পরিদর্শন করে কর্মীদের সঙ্গে মানোন্নয়ন পরিকল্পনা নিয়ে কাজ করেছিলেন।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdfx07im0fhs",
    "title": "২৬তম প্রধান বিচারপতি নিয়োগ, কে এই জুবায়ের রহমান",
    "publication_date": "2025-12-24T11:24:05+06:00",
    "keywords": "আমার-দেশ,প্রধান-বিচারপতি",
    "body": "বাংলাদেশের ২৬তম প্রধান বিচারপতি হিসেবে নিয়োগ পেয়েছেন জুবায়ের রহমান চৌধুরী। দেশের চলমান রাজনৈতিক টালমাটাল পরিস্থিতির মধ্যেই তিনি নিয়োগ পেলেন। বুধবার সকালে আইন মন্ত্রণালয় থেকে এ সংক্রান্ত প্রজ্ঞাপন জারি করা হয়েছে। তিনি ২৮ ডিসেম্বর শপথগ্রহণ করবেন।\nসংবিধান অনুযায়ী ৬৭ বছর পূর্ণ হওয়ায় আগামী ২৭ ডিসেম্বর অবসরে যাচ্ছেন দেশের ২৫তম প্রধান বিচারপতি ড. সৈয়দ রেফাত আহমেদ।\nসংবিধানের ৯৫ অনুচ্ছেদ অনুসারে রাষ্ট্রপতি কর্তৃক নিযুক্ত হন প্রধান বিচারপতি। সাধারণত আপিল বিভাগের বিচারপতিদের মধ্য থেকে নিযুক্ত হলেও কখনো কখনো ভাঙা হয় জ্যেষ্ঠতা।\nসংবিধান সংস্কার কমিশন ও বিচার বিভাগ সংস্কার কমিশনের সুপারিশে বলা হয়, আপিল বিভাগের বিচারকদের মধ্য থেকে মেয়াদের ভিত্তিতে জ্যেষ্ঠতম বিচারককে প্রধান বিচারপতি হিসেবে নিয়োগ প্রদানের সুপারিশ করা হয়েছে। বর্তমানে আপিল বিভাগে জ্যেষ্ঠ বিচারপতি হিসেবে দায়িত্ব পালন করছেন বিচারপতি মো. আশফাকুল ইসলাম। এরপর ছিলেন বিচারপতি জুবায়ের রহমান চৌধুরী।\nজুবায়ের রহমান চৌধুরী ১৯৮৫ সালে জজ কোর্টে এবং ১৯৮৭ সালের সুপ্রিম কোর্টের হাইকোর্ট বিভাগে আইনজীবী হিসেবে তালিকাভুক্ত হন। ২০০৩ সালের ২৭ আগস্ট জুবায়ের রহমান চৌধুরী অতিরিক্ত বিচারক হিসেবে হাইকোর্ট বিভাগে নিয়োগ পান। দুই বছর পর হাইকোর্ট বিভাগে তার নিয়োগ স্থায়ী হয়।\n২০২৪ সালের ১২ আগস্ট রাষ্ট্রপতি মোহাম্মদ সাহাবুদ্দিন তাকে আপিল বিভাগের বিচারপতি হিসেবে নিয়োগ দেন। তিনি ঢাকা বিশ্ববিদ্যালয় থেকে এলএলবি অনার্স ও এলএলএম ডিগ্রি নেওয়ার পর যুক্তরাজ্যে আন্তর্জাতিক আইনের ওপর আরেকটি মাস্টার্স করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amdlqta0cmc50",
    "title": "ডাকসু জিএস ফরহাদের বাগদান, জানা গেল পাত্রীর পরিচয়",
    "publication_date": "2025-12-24T11:21:54+06:00",
    "keywords": "চবি,ডাকসু,এস-এম-ফরহাদ,বিবাহ",
    "body": "ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) সাধারণ সম্পাদক (জিএস) এস এম ফরহাদের বাগদান আজ বুধবার ।\nরাজধানীর কাঁটাবন মসজিদ তাদের আকদ সম্পন্ন হবে। জানা গেছে, এস এম ফরহাদের জীবনসঙ্গী হচ্ছেন জান্নাতুল ফেরদাউস সানজিদা। তিনি চট্টগ্রাম বিশ্ববিদ্যালয় কেন্দ্রীয় ছাত্র সংসদের (চাকসু) নেত্রী।\nবিভিন্ন সূত্রে জানা গেছে, কনে সানজিদার বাড়ি ফেনী জেলায়। ব্যক্তিজীবনে তিনি তুলনামূলকভাবে প্রচারবিমুখ হলেও ছাত্ররাজনীতিতে তার সক্রিয় ভূমিকার কথা উঠে এসেছে।\nমঙ্গলবার রাত পৌনে ৯টার দিকে ডাকসুর কার্যনির্বাহী সদস্য রায়হান উদ্দীন ফেসবুকে এক পোস্টে জানান, ডাকসুর জিএস এসএম ফরহাদ আগামীকাল বিয়ে করছেন, ইনশাল্লাহ। তিনি তাদের জন্য দোয়া ও শুভকামনা জানান এবং দাম্পত্য জীবন সুখি হোক এই কামনা করেন।\nডাকসুর দায়িত্ব পালনের পাশাপাশি এসএম ফরহাদ ঢাকা বিশ্ববিদ্যালয় শাখা ছাত্রশিবিরের সভাপতির দায়িত্বে রয়েছেন। ফরহাদ ঢাকা বিশ্ববিদ্যালয়ের সমাজকল্যাণ ইনস্টিটিউটের ২০১৭-১৮ সেশনের শিক্ষার্থী ছিলেন।\nপ্রসঙ্গত, গত ১০ সেপ্টেম্বর ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু) নির্বাচন অনুষ্ঠিত হয়। এতে সহ-সভাপতি (ভিপি) পদে জয়ী হয়েছে সাদিক কায়েম এবং সাধারণ সম্পাদক (জিএস) পদে বিজয়ী হয়েছে ফরহাদ হোসেন। তারা দুজনই ছাত্রশিবির সমর্থিত প্যানেলের প্রার্থী ছিলেন।\nভিপি পদে সর্বোচ্চ ১৪ হাজার ৪২ ভোট পেয়েছেন সাদিক কায়েম। তার নিকটতম প্রতিদ্বন্দী ছাত্রদল সমর্থিত আবিদুল ইসলাম খান পেয়েছেন ৫ হাজার ৭০৮।\nজিএস পদে সর্বোচ্চ ১০ হাজার ৭৯৪ ভোট পেয়েছেন এসএম ফরহাদ। তার নিকটতম প্রতিদ্বন্দী ছাত্রদল সমর্থিত হামিম পেয়েছেন ৫ হাজার ২৮৩ ভোট।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdrt6nazjsf8",
    "title": "বাইডেন আমলের ৩০ রাষ্ট্রদূতকে প্রত্যাহার ট্রাম্প প্রশাসনের",
    "publication_date": "2025-12-24T11:11:24+06:00",
    "keywords": "ট্রাম্প,যুক্তরাষ্ট্র,আমার-দেশ",
    "body": "দ্বিতীয় মেয়াদে ক্ষমতায় আসার পর থেকেই ‘আমেরিকা ফার্স্ট’ নীতিতে দেশ পরিচালনা করছেন প্রেসিডেন্ট ডোনাল্ড ট্রাম্প। এরই ধারাবাহিকতায় এবার প্রায় ৩০ রাষ্ট্রদূত এবং অন্যান্য জ্যেষ্ঠ বিদেশি কূটনীতিককে তাদের পদ থেকে প্রত্যাহার করেছে ট্রাম্প প্রশাসন। সেসব পদে ট্রাম্প প্রশাসনের প্রতি অনুগতদের পদোন্নতি দিয়ে নিয়োগের পরিকল্পনা করা হচ্ছে।\nবার্তা সংস্থা রয়টার্স এক প্রতিবেদনে জানিয়েছে, প্রত্যাহার করা কূটনীতিকদের তালিকা দিতে অস্বীকৃতি জানিয়েছে দেশটির পররাষ্ট্র দপ্তর। সোমবার সিনিয়র এক কর্মকর্তা বলেন, যেকোনো প্রশাসনে এ পদক্ষেপ একটি আদর্শ প্রক্রিয়া। তবে সমালোচকরা বলেছেন, ট্রাম্পের এমন পদক্ষেপ বিদেশে যুক্তরাষ্ট্রের বিশ্বাসযোগ্যতাকে দুর্বল করে তুলবে।\nনাম প্রকাশ না করার শর্তে পররাষ্ট্র দপ্তরের এক কর্মকর্তা বলেন, একজন রাষ্ট্রদূত হলেন প্রেসিডেন্টের ব্যক্তিগত প্রতিনিধি এবং এটি নিশ্চিত করা প্রেসিডেন্টের অধিকার যে, এ দেশগুলোয় এমন ব্যক্তিরা নিযুক্ত আছেন যারা ‘আমেরিকা ফার্স্ট’ নীতিকে এগিয়ে নিয়ে যাবেন।\nএই জ্যেষ্ঠ কর্মকর্তা আরো জানান, প্রত্যাহার করা রাষ্ট্রদূতদের বরখাস্ত করা হবে না; বরং তাদের পুনর্নিয়োগ করা হবে।\nযুক্তরাষ্ট্রের কূটনীতিকদের প্রত্যাহারের পরিকল্পনার খবরটি পলিটিকো প্রকাশ করেছিল।\nপররাষ্ট্র দপ্তরের দুই কর্মকর্তা জানিয়েছেন, গত সপ্তাহে কমপক্ষে ২৯টি দেশের মিশনপ্রধানদের জানানো হয়েছে, তাদের মিশনে থাকার মেয়াদ আগামী বছরের জানুয়ারিতে শেষ হবে।\nপ্রত্যাহার করা রাষ্ট্রদূতদের সবাই সাবেক প্রেসিডেন্ট জো বাইডেনের আমলে নিয়োগ পেয়েছিলেন। কিন্তু ট্রাম্পের দ্বিতীয় মেয়াদের প্রথম দিকের একটি প্রাথমিক শুদ্ধি অভিযানে বাদ পড়েন তারা, যা মূলত রাজনৈতিক নিয়োগকারীদের লক্ষ্য করে করা হয়েছিল। বুধবার ওয়াশিংটনের কর্মকর্তাদের কাছ থেকে তাদের প্রত্যাহারের নোটিস পাওয়া শুরু করলে পরিস্থিতি বদলে যায়।\nরাষ্ট্রদূতদের পরিবর্তন পররাষ্ট্র দপ্তরের একটি স্বাভাবিক প্রক্রিয়া। আফ্রিকা মহাদেশ থেকে সবচেয়ে বেশি রাষ্ট্রদূতকে প্রত্যাহার করা হয়েছে। দেশগুলো হলো, বুরুন্ডি, ক্যামেরুন, কেপ ভার্দে, গ্যাবন, আইভরি কোস্ট, মাদাগাস্কার, মরিশাস, নাইজার, নাইজেরিয়া, রুয়ান্ডা, সেনেগাল, সোমালিয়া এবং উগান্ডা। এরপর এশিয়া মহাদেশের ফিজি, লাওস, মার্শাল দ্বীপপুঞ্জ, পাপুয়া নিউগিনি, ফিলিপাইন ও ভিয়েতনাম, এ ছয় দেশের রাষ্ট্রদূতদের প্রত্যাহার করা হচ্ছে। এছাড়া ইউরোপের চার দেশÑআর্মেনিয়া, ম্যাসেডোনিয়া, মন্টিনিগ্রো এবং স্লোভাকিয়ার রাষ্ট্রদূতরাও প্রত্যাহারের তালিকায় রয়েছেন।\nতবে প্রশাসনের এমন সিদ্ধান্তে উদ্বেগ প্রকাশ করেছেন কিছু আইনজীবী এবং মার্কিন কূটনীতিকদের প্রতিনিধিত্বকারী ইউনিয়ন। আমেরিকান ফরেস সার্ভিস অ্যাসোসিয়েশনের মুখপাত্র নিকি গেমার এক বিবৃতিতে জানিয়েছেন, সরকারের এ পদক্ষেপ ‘অত্যন্ত অনিয়মিত’। এটি আকস্মিক এবং ব্যাখ্যাহীন। এ প্রত্যাহার কার্যকম প্রাতিষ্ঠানিক নাশকতা এবং রাজনীতিকরণকে প্রতিফলিত করে, যা বিদেশে যুক্তরাষ্ট্রের বিশ্বাসযোগ্যতাকে ক্ষুণ্ণ করেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amd1pf6zazfwl",
    "title": "প্রধান বিচারপতি হলেন জুবায়ের রহমান চৌধুরী",
    "publication_date": "2025-12-24T11:05:26+06:00",
    "keywords": "আমার-দেশ,প্রধান-বিচারপতি",
    "body": "বাংলাদেশের ২৬তম প্রধান বিচারপতি হিসেবে নিয়োগ পেলেন জুবায়ের রহমান চৌধুরী। বুধবার সকালে আইন মন্ত্রণালয় থেকে এ সংক্রান্ত প্রজ্ঞাপন জারি করা হয়েছে।\nজুবায়ের রহমান বর্তমানে আপিল বিভাগে কর্মরত আছেন। আগামী ২৮ ডিসেম্বর বঙ্গভবনে নতুন প্রধান বিচারপতি শপথগ্রহণ করবেন।\nসংবিধান অনুযায়ী, বিদায়ী বর্তমান প্রধান বিচারপতি সৈয়দ রেফাত আহমেদ আগামী ২৭ ডিসেম্বর অবসরে যাবেন। ওইদিন তার ৬৭ বছর পূর্ণ হবে।\nজুবায়ের রহমান চৌধুরী ১৯৮৫ সালে জজ কোর্টে এবং ১৯৮৭ সালে সুপ্রিম কোর্টের হাইকোর্ট বিভাগে আইনজীবী হিসেবে তালিকাভুক্ত হন। ২০০৩ সালের ২৭ আগস্ট জুবায়ের রহমান চৌধুরী অতিরিক্ত বিচারক হিসেবে হাইকোর্ট বিভাগে নিয়োগ পান। দুই বছর পর হাইকোর্ট বিভাগে তার নিয়োগ স্থায়ী হয়। ২০২৪ সালের ১২ আগস্ট রাষ্ট্রপতি মোহাম্মদ সাহাবুদ্দিন তাকে আপিল বিভাগের বিচারপতি হিসেবে নিয়োগ দেন।\nতিনি ঢাকা বিশ্ববিদ্যালয় থেকে এলএলবি অনার্স ও এলএলএম ডিগ্রি নেওয়ার পর যুক্তরাজ্যে আন্তর্জাতিক আইনের ওপর আরেকটি মাস্টার্স করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdcxzszqcnxi",
    "title": "ইসরাইলের বিরুদ্ধে দক্ষিণ আফ্রিকার গণহত্যা মামলায় যোগ দিলো বেলজিয়াম",
    "publication_date": "2025-12-24T11:01:31+06:00",
    "keywords": "গাজা,আমার-দেশ,ইসরাইল,আইসিজে",
    "body": "আন্তর্জাতিক বিচার আদালতে (আইসিজে) ইসরাইলের বিরুদ্ধে গণহত্যা মামলায় দক্ষিণ আফ্রিকার সঙ্গে যোগ দিয়েছে বেলজিয়াম। মঙ্গলবার আইসিজে নিশ্চিত করেছে, বেলজিয়াম ২৩ ডিসেম্বর আদালতের সংবিধানের ৬৩ অনুচ্ছেদ ব্যবহার করে তার ঘোষণাপত্র দাখিল করে। এরআগে ব্রাজিল, কলম্বিয়া, আয়ারল্যান্ড, মেক্সিকো, স্পেন ও তুরস্কসহ বেশ কয়েকটি দেশ এ মামলায় যোগ দেয়। খবর টিআরটি ওয়ার্ল্ডের।\nআদালত দক্ষিণ আফ্রিকা ও ইসরাইল উভয়কেই আদালতের নিয়মের ৮৩ অনুচ্ছেদের সঙ্গে সামঞ্জস্য রেখে বেলজিয়ামের হস্তক্ষেপের বিষয়ে লিখিত পর্যবেক্ষণ প্রদানের জন্য আমন্ত্রণ জানিয়েছে।\nদক্ষিণ আফ্রিকা ২০২৩ সালের ২৯ ডিসেম্বর ইসরাইলের বিরুদ্ধে মামলা দায়ের করে। মামলায় গাজায় ফিলিস্তিনিদের ইসরাইলের বিরুদ্ধে গণহত্যা কনভেনশনের অধীনে বাধ্যবাধকতা লঙ্ঘনের অভিযোগ আনা হয়। তারপর থেকে, আদালত গণহত্যা প্রতিরোধে পদক্ষেপ নেয়ার জন্য ইসরাইলকে নির্দেশ দিয়ে একাধিক অস্থায়ী ব্যবস্থা জারি করেছে।\nহেগে অবস্থিত আইসিজে জাতিসংঘের প্রধান বিচারিক সংস্থা। এই আদালত রাষ্ট্রগুলোর মধ্যে আইনি বিরোধের বিচার করে থাকে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdruxgcisjfb",
    "title": "চুক্তি ছাড়াই স্পর্শকাতর সেবা নিচ্ছে এনবিআর",
    "publication_date": "2025-12-24T10:54:32+06:00",
    "keywords": "আমার-দেশ,এনবিআর",
    "body": "চলতি করবর্ষ (২০২৫-২৬) থেকে ব্যক্তি করদাতাদের জন্য অনলাইনে আয়কর রিটার্ন দাখিল বাধ্যতামূলক করেছে জাতীয় রাজস্ব বোর্ড (এনবিআর)। এ সেবার প্রযুক্তিগত বাস্তবায়নকারী প্রতিষ্ঠান সিনেসিস আইটি। তবে সংস্থাটির সঙ্গে এনবিআরের কোনো প্রাতিষ্ঠানিক চুক্তি নেই। চুক্তিবিহীনভাবে এমন স্পর্শকাতর সেবা নেওয়ায় তথ্যের সুরক্ষার পাশাপাশি ভবিষ্যৎ আইনি জটিলতা নিয়ে উদ্বেগ প্রকাশ করেছেন সংশ্লিষ্টরা।\nঅনলাইন পদ্ধতিতে কোনো ধরনের হয়রানি ছাড়াই স্বল্প সময়ে ঘরে বসেই করদাতারা নিজেদের আয়কর রিটার্ন দাখিল করতে পারছেন। এর ফলে দীর্ঘদিন ধরে চলা কর কর্মকর্তাদের হয়রানি, ঘুসবাণিজ্য বন্ধ হয়েছে। ফলে এনবিআরের এ উদ্যোগকে সাধুবাদ জানিয়েছেন ব্যক্তি শ্রেণির করদাতারা। গত ৪ জুলাই অর্থ উপদেষ্টা ড. সালেহউদ্দিন আহমেদ আনুষ্ঠানিকভাবে এ কার্যক্রমের উদ্বোধন করেন। তবে চুক্তি ছাড়া এ ধরনের কার্যক্রম চালু হওয়ায় সংশ্লিষ্ট অনেকে বিস্ময় প্রকাশ করেছেন।\nসংশ্লিষ্ট সূত্রে জানা গেছে, ইউরোপীয় ইউনিয়নের (ইইউ) অনুদানে সিনেসিস আইটি অনলাইন রিটার্ন দাখিলের সফটওয়্যার তৈরি করে। ২০২১ থেকে ২০২৪ সালের ৩০ জুন পর্যন্ত ইইউ প্রতিষ্ঠানটিকে সেবামূল্য (সার্ভিস চার্জ) পরিশোধ করে। এরপর ইইউর পক্ষ থেকে কোনো ধরনের আর্থিক অনুদান না দেওয়া এবং দুই পক্ষকে (এনবিআর ও সিনেসিস আইটি) চুক্তিতে উপনীত হওয়ার জন্য বারবার তাগাদা দেওয়া হয়। তবে সে চুক্তি না হওয়ায় ওই বছরের ৩১ ডিসেম্বর পর্যন্ত নিজেদের চুক্তির মেয়াদ বাড়ায় ইইউ। কোনো ধরনের আর্থিক সহায়তা দেওয়া হবে নাÑএমন শর্তেই অবশ্য ইইউ চুক্তির মেয়াদ বাড়ায়। এরপর প্রায় এক বছর পার হলেও চুক্তি সম্পন্ন হয়নি। এর মধ্যেই এনবিআর চুক্তিবিহীন অবস্থায় অনলাইন রিটার্ন দাখিল বাধ্যতামূলক করে।\nসিনেসিস আইটির সঙ্গে চুক্তি না থাকার বিষয়টি স্বীকার করে এনবিআর চেয়ারম্যান আবদুর রহমান খান আমার দেশকে বলেন, চুক্তির বিষয়টি প্রক্রিয়াধীন। সরকারি ক্রয় প্রক্রিয়া দীর্ঘ; টেন্ডার, যাচাই-বাছাই—সব অনুসরণ করতে হয়। এ বিষয়ে কমিটি কাজ করছে।\nচুক্তি ছাড়া এ ধরনের সেবা গ্রহণে আইনগত কোনো জটিলতা বা তথ্যের নিরাপত্তা নিয়ে কোনো ধরনের সমস্যা হবে কি নাÑএমন প্রশ্নের জবাবে তিনি বলেন, আমি মনে করি না কোনো ধরনের জটিলতা তৈরি হবে। চুক্তি নেই; তবে চুক্তি হবে। হয়তো কিছুটা সময় লাগছে। তিনি আরো বলেন, প্রতিষ্ঠানটি (সিনেসিস আইটি) দেশি ও দায়িত্বশীল। সুতরাং এখানে ঝুঁকির কোনো ইস্যু নেই। তাছাড়া এনবিআরের নিজস্ব জনবলও ব্যাকওয়ার্ড নিরাপত্তায় কাজ করছে।\nচুক্তি ছাড়া সেবাদানের বিষয়টি স্বীকার করে সিনেসিস আইটির চিফ সলিউশনস অফিসার আমিনুল বারি শুভ্র আমার দেশকে বলেন, আমরা বহুবার চুক্তির জন্য অনুরোধ করেছি; কিন্তু আমলাতান্ত্রিক জটিলতায় বিলম্ব হচ্ছে। চুক্তি না থাকায় আমর আর্থিক ক্ষতির মুখে পড়ছি। তবে করদাতার তথ্য নিরাপত্তা নিয়ে ঝুঁকি নেই।\nসিনেসিসের এক কর্মকর্তা নাম প্রকাশ না করার শর্তে আমার দেশকে বলেন, এক বছর ধরে আমরা এনবিআর সেবা দিচ্ছি। কিন্তু চুক্তি না থাকায় কোনো বিল পাচ্ছি না। এ কারণে আর্থিকভাবে আমরা ক্ষতিগ্রস্ত হচ্ছি। এনবিআরের সফটওয়্যারের নিরাপত্তাসহ সার্বিক বিষয়গুলো দেখভাল করতে আমাদের জনবল নিয়োজিত রয়েছে এবং তাদের বেতন-ভাতা দিতে হচ্ছে। এক বছর যাবৎ কোনো ধরনের ফি ছাড়া সেবা প্রদান অব্যাহত রাখা একটি প্রতিষ্ঠানের জন্য খুবই কঠিন। তারপরও একটি দেশি প্রতিষ্ঠানের সক্ষমতার বিষয়টি প্রমাণ করার জন্য আমরা অনলাইন রিটার্ন দাখিলের মতো একটি গুরুত্বপূর্ণ সেবা দিয়ে আসছি। কিন্তু এভাবে খুব বেশিদিন আমাদের পক্ষে চালিয়ে যাওয়া কঠিন। চুক্তির জন্য আমরা বারবার তাগাদা দিলেও তাতে সাড়া মিলছে না। এভাবে চালাতে গিয়ে কোম্পানির রক্তক্ষরণ ঘটছে বলে মন্তব্য করেন ওই কর্মকর্তা।\nএদিকে কোনো ধরনের চুক্তি ছাড়া অনলাইন রিটার্ন দাখিলের মতো একটি গুরুত্বপূর্ণ সেবা গ্রহণের বিষয়টি নিয়ে এনবিআর কর্মকর্তারাও বিস্ময় প্রকাশ করেছেন। নাম প্রকাশ না করার শর্তে তারা আমার দেশকে বলেন, দেশের সব করদাতার জন্য বাধ্যতামূলক একটি সেবার চুক্তি নেইÑএটি বিস্ময়কর। এতে ভবিষ্যতে আইনি জটিলতার ঝুঁকি রয়েছে।\nএ বিষয়ে এনবিআর সদস্য (কর তথ্য ব্যবস্থাপনা ও সেবা) আবু হান্নান দেলওয়ার হোসেন বলেন, চুক্তির বিষয়টি প্রকিউরমেন্টের সঙ্গে জড়িত বিধায় এটা বোর্ড প্রশাসন দেখে থাকে। এ বিষয়ে আমার কোনো কিছু জানা নেই।\nবোর্ড প্রশাসনের সদস্য খালিদ আহম্মেদের সঙ্গে যোগাযোগ করলে তিনি বলেন, এ বিষয়ে আমি কিছু জানি না। বোর্ডের সব কেনাকাটা আমার দায়িত্বের মধ্যে নেই। বিষয়টি কর বিভাগ জানতে পারে।\nসদস্য (কর প্রশাসন ও মানবসম্পদ) জিএম আবুল কালাম কায়কোবাদ আমার দেশকে বলেন, এ বিষয়ে আমার কোনো কিছু জানা নেই; কোনো ধারণাও নেই। ফলে সিনেসিসের সঙ্গে চুক্তি নিয়ে একধরনের লুকোচুরি চলছে।\nসংশ্লিষ্ট সূত্র জানায়, চুক্তি ছাড়া সেবা গ্রহণে ভবিষ্যতে আইনি জটিলতা তৈরি হতে পারেÑএমন আশঙ্কায় কর্মকর্তারা দায় এড়ানোর চেষ্টা করছেন। চুক্তির বিষয়ে চেয়ারম্যানের পক্ষ থেকে বারবার তাগাদা দেওয়া হলেও কর্মকর্তারা নানাভাবে সময়ক্ষেপণ করছেন। এ কারণে প্রায় এক বছর পেরিয়ে গেলেও চুক্তি সম্পন্ন হচ্ছে না।\nসূত্র জানায়, ২০১৩ সালে অনলাইন রেজিস্ট্রেশনের মাধ্যমে ব্যক্তি করদাতার ইউনিক ট্যাক্স পেয়ার্স আইডেন্টিফিকেশন নম্বর (টিন) পদ্ধতি চালু করে এনবিআর। বিশ্বব্যাংক গ্রুপের আইএফসির (ইন্টারন্যাশনাল ফাইন্যান্স করপোরেশন) অর্থায়নে সিনেসিস আইটি এটি বাস্তবায়ন করে। বর্তমানেও এ সেবাটি দিয়ে আসছে সিসেসিস। প্রত্যেক করদাতার টিন থাকা বাধ্যতামূলক।\nসংশ্লিষ্ট সূত্রে জানা গেছে, ২০১১ সালে এশীয় উন্নয়ন ব্যাংকের (এডিবি) অর্থায়নে অনলাইনে রিটার্ন দাখিলে ৭৮ কোটি টাকা ব্যয়ে একটি প্রকল্প নেয় এনবিআর। এটি বাস্তবায়নের কাজ পায় ভিয়েতনামের প্রতিষ্ঠান এফপিটি ইনফরমেশন সিস্টেম। দুবছরের মধ্যে ওই প্রকল্প বাস্তবায়নের কথা থাকলেও দফায় দফায় মেয়াদ বাড়িয়ে তা ২০১৯ সালে গিয়ে পৌঁছায়। ভিয়েতনামের ওই কোম্পানির তৈরি সফটওয়্যারটিতে করদাতার ইউজার আইডি ও পাসওয়ার্ডের জন্য স্বয়ংক্রিয় ব্যবস্থা ছিল না এবং পেমেন্ট সিস্টেমও অনলাইনভিত্তিক না হওয়ায় বিপুল অর্থ ব্যয়ের ওই প্রকল্পে কোনো সুফল মেলেনি। এই সফটওয়্যারের মাধ্যমে ছয় হাজারের মতো আয়করদাতা তাদের রিটার্ন জমা দেন। সফটওয়্যারটি এনবিআরকে বুঝিয়ে না দিলেও ভিয়েতনামের ওই প্রতিষ্ঠানটিকে পুরো অর্থই পরিশোধ করা হয়। এর মধ্যে ২০২০ সালে করোনার প্রাদুর্ভাব দেখা দেওয়ায় অনলাইনে রিটার্ন জমা দেওয়ার বিষয়টি গুরুত্বপূর্ণ হয়ে ওঠে। তখন ভিয়েতনামের ওই প্রতিষ্ঠানের সঙ্গে যোগাযোগ করে সিস্টেম আপগ্রেডেশনে এনবিআরের পক্ষ থেকে অনুরোধ জানানো হয়। তারা এর জন্য বিপুল পরিমাণ অর্থ দাবি করে বসে। ফলে এই আলোচনা আর এগোয়নি। এ অবস্থায় টিন পদ্ধতি সফলভাবে বাস্তবায়ন করায় এনবিআরের পক্ষ থেকে সিনেসিসের সঙ্গে যোগাযোগ করে অনলাইন রিটার্ন দাখিলে মডিউল তৈরির জন্য অনুরোধ জানানো হয়।\nসিনেসিস আইটির কর্মকর্তারা জানান, তারা বিনা খরচে চার মাসের মধ্যে সফটওয়্যারটি তৈরি করেন। আয়কর কর্মকর্তাদের ছয় সদস্যের একটি টিম আয়কর আইন, আয়কর হিসাবসহ বিভিন্ন জটিল বিষয় সমাধানে নিরলস কাজ করেছেন। তাদের ঐকান্তিক প্রচেষ্টায় এটি সফলভাবে সম্পন্ন হয়। ২০২১ সালে আন্তর্জাতিক প্রতিযোগিতামূলক দরপত্রেও তারা কাজটি পায়।\nচলতি করবর্ষে সব করদাতার রিটার্ন অনলাইনে দাখিল বাধ্যতামূলক করা হয়েছে। তবে পাঁচ শ্রেণির করদাতাকে অনলাইনে রিটার্ন দেওয়া থেকে ছাড় দেওয়া হয়েছে। তারা হলেন ৬৫ বছর বা তদূর্ধ্ব বয়সের করদাতা, শারীরিকভাবে অসমর্থ বা বিশেষ চাহিদাসম্পন্ন করদাতা (সনদ দাখিলসাপেক্ষে), বিদেশে অবস্থানরত বাংলাদেশি করদাতা, মৃত করদাতার পক্ষে আইনগত প্রতিনিধি এবং বাংলাদেশে কর্মরত বিদেশি নাগরিক। তবে তারা চাইলে অনলাইনে রিটার্ন দাখিল করতে পারবেন।\nএনবিআরের তথ্যানুযায়ী, এখন পর্যন্ত ২২ লাখের বেশি ব্যক্তি আয়করদাতা অনলাইনে তাদের রিটার্ন জমা দিয়েছেন। আয়কর আইন অনুযায়ী রিটার্ন জমা দেওয়ার শেষদিন ছিল ৩০ নভেম্বর। তবে বিভিন্ন প্রতিষ্ঠানের পক্ষ থেকে সময় বাড়ানোর আবেদনের প্রেক্ষিতে তা ৩১ ডিসেম্বর পর্যন্ত বাড়ানো হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdrfjldrtqo5",
    "title": "তারেক রহমানকে বরণে ৩০০ ফিটে প্রস্তুত বিশাল মঞ্চ",
    "publication_date": "2025-12-24T10:52:07+06:00",
    "keywords": "তারেক-রহমান,বিএনপি,আমার-দেশ",
    "body": "সব জল্পনা-কল্পনার অবসান ঘটিয়ে দীর্ঘ ১৭ বছরের নির্বাসিত জীবন শেষে বৃহস্পতিবার দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তাকে সংবর্ধনা দিতে ব্যাপক প্রস্তুতি গ্রহণ করেছে বিএনপি। ইতোমধ্যে রাজধানীর ৩০০ ফিট এলাকায় বিশাল মঞ্চ তৈরির কাজ প্রায় শেষের দিকে।\nতার প্রত্যাবর্তনের খবরে দলটির নেতাকর্মীদের মাঝে দেখা দিয়েছে বিপুল উচ্ছ্বাস, যা ছড়িয়ে পড়েছে তৃণমূল পর্যায়েও।\nতারেক রহমানের আগমন উপলক্ষে ইতোমধ্যে বিভিন্ন জেলার নেতাকর্মীরা ঢাকায় আসতে শুরু করেছেন। দলীয় কর্মসূচিতে অংশ নিতে তারা নিজ উদ্যোগে বাস, ট্রাক ও মাইক্রোবাস ভাড়া করছেন। দলের নেতারা আশা করছেন, ওই দিন ভোর থেকেই রাজধানীর চারপাশ থেকে ঢাকামুখী জনস্রোত শুরু হবে।\nজানা গেছে, তারেক রহমানের স্বদেশ প্রত্যাবর্তনের দিনটিকে স্মরণীয় করে রাখতে সব ধরনের প্রস্তুতি নিয়েছে বিএনপি। যুবদল, স্বেচ্ছাসেবক দল ও ছাত্রদলের ঢাকা মহানগরের নেতাদের সমন্বয়ে গঠন করা হয়েছে শৃঙ্খলা কমিটি । বুকিং দেওয়া হয়েছে ১০ রুটের বিশেষ ট্রেন।\nদলীয় সূত্রে জানা গেছে, বৃহস্পতিবার দুপুরের মধ্য দেশের মাটিতে পা রাখবেন বিএনপির ভারপ্রাপ্ত চেয়ারম্যান। তাকে বহনকারী বাংলাদেশ বিমানের বাণিজ্যিক ফ্লাইটটি সিলেট হয়ে ঢাকায় আসবে। বেলা ১১টা ৫৫ মিনিটে স্ত্রী-কন্যাকে নিয়ে হযরত শাহজালাল আন্তর্জাতিক বিমানবন্দরে নামবেন তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amdshkd9hnsra",
    "title": "হিন্দু ভোটারের সমর্থন পেতে তৎপর বিএনপি-জামায়াত",
    "publication_date": "2025-12-24T10:49:46+06:00",
    "keywords": "নির্বাচন,আমার-দেশ",
    "body": "ত্রয়োদশ সংসদ নির্বাচনের তফসিল ঘোষণার মধ্য দিয়ে পিরোজপুর জেলায় ফিরেছে নির্বাচনি আমেজ। জেলার সাত উপজেলা নিয়ে গঠিত তিনটি সংসদীয় আসনেই এবার মূল প্রতিদ্বন্দ্বিতা হবে বিএনপি ও জামায়াতের মধ্যে। দীর্ঘদিন ভোটাধিকার প্রয়োগ করতে না পারা সাধারণ ভোটার, বিশেষ করে নতুন প্রজন্মের মধ্যে এবার ভোট দেওয়ার প্রবল আগ্রহ দেখা যাচ্ছে।\nপিরোজপুরের তিনটি আসনেই প্রার্থী চূড়ান্ত করেছে জামায়াত। বিএনপি দুটিতে মনোনয়ন দিলেও চূড়ান্ত হয়নি পিরোজপুর-১ আসনের মনোনয়ন। তারপরও তিন আসনেই পুরোপুরি নির্বাচনের আমেজ বিরাজ করছে। মনোনয়নপ্রাপ্ত ও সম্ভাব্য প্রার্থীরা সভা-সমাবেশ ও গণসংযোগে ব্যস্ত সময় পার করছেন। কার্যক্রম নিষিদ্ধ আওয়ামী লীগ নির্বাচনি প্রতিযোগিতায় না থাকায় জেলার প্রতিটি আসনেই ভোটের সমীকরণে বড় পরিবর্তন এসেছে। বিশেষ করে পিরোজপুর-১ আসনে উল্লেখযোগ্যসংখ্যক হিন্দু ভোটার থাকায় তাদের সমর্থন পেতে প্রধান দুই দলের প্রার্থীরা ব্যাপক তৎপরতা চালাচ্ছেন।\nপিরোজপুর-১ (সদর, নাজিরপুর\nও ইন্দুরকানী)\nএ আসনে জামায়াতে ইসলামী মনোনীত প্রার্থী সাবেক এমপি মাওলানা দেলাওয়ার হোসাইন সাঈদীর ছেলে মাসুদ সাঈদী। তিনি দীর্ঘদিন ধরেই গণসংযোগ চালিয়ে যাচ্ছেন এবং পিরোজপুরকে একটি ‘বাসযোগ্য জেলা’ হিসেবে গড়ে তোলার অঙ্গীকার ব্যক্ত করছেন। অন্যদিকে বিএনপি এখনো এ আসনে প্রার্থী চূড়ান্ত না করায় রাজনৈতিক অঙ্গনে নানা জল্পনা চলছে। কেন্দ্রীয় বিএনপির নির্বাহী সদস্য আলমগীর হোসেন এবং জেলা বিএনপির আহ্বায়ক নজরুল ইসলাম খান মনোনয়নপ্রত্যাশী হলেও জোটগতভাবে জাতীয় পার্টির (কাজী জাফর) চেয়ারম্যান সাবেক মন্ত্রী মোস্তফা জামাল হায়দার মনোনয়ন পেতে পারেন বলে ধারণা করা হচ্ছে। এ বিষয়ে তিনি বলেন, বিএনপি পিরোজপুর-১ আসনে কাউকে মনোনয়ন দেয়নি। সুতরাং ‘ইটস অলমোস্ট কনফার্ম অ্যান্ড পজিটিভ সাইন।’ এ থেকে বুঝিয়েছেনÑতিনিই এ আসনে মনোনয়ন পাচ্ছেন। প্রায় এক-চতুর্থাংশ হিন্দু ভোটারের এ আসনে তাদের কাছে টানতে মরিয়া বিএনপি ও জামায়াতের প্রার্থীরা।\nপিরোজপুর-২ (ভান্ডারিয়া, কাউখালী\nও নেছারাবাদ)\nএ আসনে জামায়াত মনোনীত প্রার্থী দেলাওয়ার হোসাইন সাঈদীর আরেক ছেলে শামীম সাঈদী। তিনি ২০১৮ সালে পিরোজপুর-১ আসনে প্রার্থী থাকলেও নির্বাচনের আগের রাতে ভোট কেটে আওয়ামী প্রার্থী রেজাউল করিম নির্বাচিত হন। এবার জামায়াত তাকে এ আসনে মনোনয়ন দেয়। তিনি ভোটাধিকার হরণ ও রাজনৈতিক নিপীড়নের প্রসঙ্গ তুলে ধরে সাধারণ মানুষের সহানুভূতি ও সমর্থন পাচ্ছেন।\nঅন্যদিকে এ আসনে বিএনপির প্রার্থী হিসেবে মাঠে রয়েছেন ভান্ডারিয়া উপজেলা বিএনপির সভাপতি আহাম্মেদ সোহেল মঞ্জুর সুমন। ক্লিন ইমেজ ও পারিবারিক রাজনৈতিক ঐতিহ্যের কারণে তিনিও শক্ত অবস্থানে আছেন। সাবেক এমপি আনোয়ার হোসেন মঞ্জু নতুন কোনো জোট থেকে প্রার্থী হলে প্রতিদ্বন্দ্বিতা আরো তীব্র হতে পারে বলে মনে করছেন নির্বাচন বিশ্লেষকরা।\nপিরোজপুর-৩ (মঠবাড়িয়া)\nজেলার দক্ষিণের উপজেলা মঠবাড়িয়াকে নিয়ে গঠিত পিরোজপুর-৩ আসনে বিএনপি ও জামায়াতের প্রার্থী প্রচারাভিযান চালাচ্ছেন বেশ জোরেশোরে। স্বাধীনতার পর থেকে নির্বাচনগুলোয় আওয়ামী লীগের বিজয়ের পাল্লা ভারী হলেও চব্বিশের গণঅভ্যুত্থানের পর চিত্র আমূল পাল্টে গেছে বলে মনে করছেন নির্বাচনসংশ্লিষ্টরা। আসন্ন নির্বাচনে আসনটিতে বিএনপি-জামায়াতের মধ্যে হবে মূল প্রতিদ্বন্দ্বিতা।\nজামায়াত মনোনীত প্রার্থী শরীফ আবদুল জলিল এবং বিএনপির প্রার্থী উপজেলা বিএনপির সাবেক সভাপতি রুহুল আমীন দুলাল সক্রিয়ভাবে প্রচার চালাচ্ছেন। লেভেল প্লেয়িং ফিল্ড হলে নির্বাচনে জয়ের ব্যাপারে আশাবাদী জামায়াতে ইসলামী। অন্যদিকে আগে দ্বন্দ্ব থাকলেও জেলা বিএনপির হস্তক্ষেপে জটিলতা কেটে যাওয়ায় বিএনপির নেতাকর্মীরাও জয়ের প্রত্যাশা করছেন। এছাড়া অতীতে বিভিন্ন দলের হয়ে নির্বাচিত হওয়া রুস্তম আলী ফরাজী নতুন কোনো জোট থেকে প্রতিদ্বন্দ্বিতায় নামলে ত্রিমুখী লড়াই হতে পারে।\nত্রয়োদশ সংসদ নির্বাচনকে ঘিরে ভোটার তথা সাধারণ মানুষের জল্পনা-কল্পনার শেষ নেই। তাদের ধারণা, অন্তর্বর্তী সরকারের অধীনে অনুষ্ঠিত হলে এবারের নির্বাচন তুলনামূলক সুষ্ঠু হতে পারে। নির্বাচন কমিশনের ভূমিকা নিয়ে অবশ্য কিছুটা সংশয় রয়েছে।\nএ ব্যাপারে সুশাসনের জন্য নাগরিক (সুজন) পিরোজপুরের সহসভাপতি আফজাল হোসেন লাভলু বলেন, দীর্ঘ বছর মানুষ ভোট দিতে পারেনি। এবার সবার আশা, তারা যেন ভোট দিতে পারেন।\nসচেতন নাগরিক কমিটি (সনাক) পিরোজপুরের সভাপতি আতা-ই রব্বানী ফিরোজ মনে করেন, এবারের নির্বাচন নিরপেক্ষ ও গ্রহণযোগ্য হবে।\nপিরোজপুর শহরের নতুন প্রজন্মের দুই ভোটার আজমাইন নূর রেজা ও শাইরা সাহিদ নূর জানিয়েছেন, তারা একটি সুন্দর নির্বাচন চান, যাতে কেন্দ্রে গিয়ে নিজেদের পছন্দের প্রার্থীকে ভোট দিতে পারেন।\n[প্রতিবেদনটিতে তথ্য দিয়ে সহযোগিতা করেছেন কাউখালী প্রতিনিধি রফিকুল ইসলাম, জিয়ানগর প্রতিনিধি শহিদুল ইসলাম, নাজিরপুর প্রতিনিধি কেএম সাঈদ রানা, মঠবাড়িয়া প্রতিনিধি নাসিরুল ইসলাম এবং ভান্ডারিয়া প্রতিনিধি আল মামুন আকন]\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdabiwoyexiy",
    "title": "বিসিবি-বিএসপিএ মিডিয়া ওয়ার্কশপ",
    "publication_date": "2025-12-24T10:43:38+06:00",
    "keywords": "বিসিবি,বিএসপিএ",
    "body": "প্রথমবারের মতো বাংলাদেশ ক্রিকেট বোর্ড (বিসিবি) ও বাংলাদেশ স্পোর্টস প্রেস অ্যাসোসিয়েশনের (বিএসপিএ) যৌথ উদ্যোগে আজ মিরপুরে তরুণ ক্রীড়া সাংবাদিকদের জন্য একদিনের মিডিয়া ওয়ার্কশপের আয়োজন করা হয়। ‘পিচ টু প্রেস’ নামে আয়োজিত এই ওয়ার্কশপে বিভিন্ন গণমাধ্যমের অর্ধশতাধিক সাংবাদিক অংশ নেন।\nএই ওয়ার্কশপে আইসিসির সাবেক কর্মকর্তা চান্দ্রিশ নারায়ণ দুটি ও বিসিবির আম্পায়ার্স ম্যানেজার অভি আব্দুল্লাহ আল নোমান একটি সেশন পরিচালনা করেন। ক্রিকেট জার্নালিজমের অতীত, বর্তমান ও ভবিষ্যৎ, নর্ম ও এথিকস, ইন্টিগ্রিটি, মিডিয়া অ্যাক্রেডিটেশন ইত্যাদি বিষয়ে আলোচনা করেন চান্দ্রিশ। ক্রিকেট আইন, কোড অব কন্ডাক্ট ও বিপিএলে কিছু প্লেয়িং কন্ডিশন পরিবর্তন আনা প্রসঙ্গে আলোচনা করেন অভি আব্দুল্লাহ।\nদিনব্যাপী ওয়ার্কশপ শেষে অংশগ্রহণকারীদের মধ্যে সার্টিফিকেট বিতরণ করেন বিসিবি সভাপতি আমিনুল ইসলাম বুলবুল। এ সময় ক্রিকেট বোর্ডের পরিচালক, কর্মকর্তারা এবং বিএসপিএ সভাপতি রেজওয়ান উজ জামান রাজিবসহ অনেকেই উপস্থিত ছিলেন। সমাপনী বক্তব্যে বিসিবি সভাপতি বলেছেন, ভবিষ্যতে ক্রীড়া সাংবাদিকদের জন্য বড় আকারে ক্রিকেট সংশ্লিষ্ট গুরুত্বপূর্ণ বিষয়ে কর্মশালার আয়োজন করা হবে। ক্রীড়া সাংবাদিকদের উন্নয়নে বিসিবি সব সময় পাশে থাকবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdribtb97ak1",
    "title": "ভেনেজুয়েলায় মার্কিন নৌ অবরোধের নিন্দা চীন-রাশিয়ার",
    "publication_date": "2025-12-24T10:43:36+06:00",
    "keywords": "যুক্তরাষ্ট্র,আমার-দেশ,চীন,রাশিয়া,ভেনিজুয়েলা",
    "body": "ভেনেজুয়েলার বিরুদ্ধে যুক্তরাষ্ট্রের নৌ অবরোধের নিন্দা জানিয়েছে রাশিয়া ও চীন। মঙ্গলবার জাতিসংঘ নিরাপত্তা পরিষদের জরুরি বৈঠকে এ নিন্দা জানানো হয়। ওয়াশিংটনের বিরুদ্ধে অবৈধ আগ্রাসন ও ভীতি প্রদর্শনের অভিযোগও এনেছে দেশ দু’টি। খবর টিআরটি ওয়ার্ল্ডের।\nমঙ্গলবারের অধিবেশনে দেয়া ভাষণে মস্কো ও বেইজিং উভয়েই ভেনেজুয়েলার জলসীমায় প্রবেশ বা ছেড়ে যাওয়ার জন্য অনুমোদিত তেল ট্যাঙ্কার আটকে দেয়ার বিষয়ে মার্কিন সিদ্ধান্তের সমালোচনা করে। তাদের মতে, এই পদক্ষেপ লাতিন আমেরিকাকে অস্থিতিশীল করে তুলবে এবং একটি বিপজ্জনক নজির স্থাপন করবে।\nজাতিসংঘে রাশিয়ার রাষ্ট্রদূত ভ্যাসিলি নেবেনজিয়া এই অবরোধকে ‘প্রকৃত আগ্রাসন’ এবং বলপ্রয়োগের অবৈধ ব্যবহার হিসেবে বর্ণনা করেছেন।\nনেবেনজিয়া কাউন্সিলকে বলেন, ‘তথাকথিত পূর্ণ অবরোধের লক্ষ্য হল সামরিক, রাজনৈতিক এবং অর্থনৈতিক চাপ প্রয়োগ করা, যার লক্ষ্য হল এমন একটি শাসনব্যবস্থা পরিবর্তন করা যা মার্কিন যুক্তরাষ্ট্রের জন্য অসুবিধাজনক।’\nতিনি আরো বলেন, ওয়াশিংটন কেবল তখনই কোনো দেশের সার্বভৌমত্বকে সম্মান করে, যখন সেই দেশের সরকার মার্কিন স্বার্থের সঙ্গে সামঞ্জস্যপূর্ণ হয়।\nচীন রাশিয়ার সমালোচনার প্রতিধ্বনি করে, যুক্তরাষ্ট্রের বিরুদ্ধে ভয় দেখানোর অভিযোগ আনে।\nমার্কিন বাহিনী ভেনেজুয়েলার বন্দর ছেড়ে যাওয়া কমপক্ষে দুটি জাহাজ আটক করেছে। ভেনেজুয়েলা একে আন্তর্জাতিক জলদস্যুতা বলে নিন্দা করেছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd9hslyvnepc",
    "title": "ফিফা থেকে সুখবর পেলেন রোনালদোরা",
    "publication_date": "2025-12-24T10:38:45+06:00",
    "keywords": "ফুটবল",
    "body": "ফুটবলের সর্বোচ্চ নিয়ন্ত্রক সংস্থা ফিফার থেকে সুখবর পেল ক্রিস্টিয়ানো রোনালদোর আল নাসর। ফুটবলার নিবন্ধনের নিষেধাজ্ঞা থেকে মুক্তি পেলো।সৌদি প্রো লিগের ক্লাবটি। আল নাসরের ওপর এই নিষেধাজ্ঞা স্থায়ীভাবে তুলে নেওয়া হয়েছে। মামলাও আনুষ্ঠানিকভাবে বন্ধ ঘোষণা করা হয়েছে।সৌদি আরবের সংবাদমাধ্যমের প্রতিবেদন অনুযায়ী, ২০২৩ সালের অগাস্টে ম্যানচেস্টার সিটি থেকে এমেরিক লাপোর্তকে দলে নেওয়ার চুক্তির অংশ হিসেবে ঠিকমতো অর্থ পরিশোধ না করায় আল নাসরকে শাস্তি দেওয়া হয়েছিল। আল নাস্রের কাছ থেকে ২০২৫ সালের ৩১ অগাস্ট ইংলিশ প্রিমিয়ার লিগের দলটির ৯০ লাখ ইউরো পাওয়ার কথা ছিল। সেটা নির্ধারিত সময়ে পরিশোধ করেনি তারা।ক্রিস্তিয়ানো রোনালদো আল নাস্‌রে যোগ দেওয়ার কয়েক মাস পর, ২০২৩ সালের জুলাই মাসেও ক্লাবটিকে একইরকম নিষেধাজ্ঞা দেওয়া হয়েছিল। ফিফার এই নিষেধাজ্ঞা উঠে যাওয়ায় এখন দলে খেলোয়াড় ভেড়াতে আর কোনো বাধা থাকল না রোনালদোর ক্লাবের।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdlaq7nncpv2",
    "title": "শীতে কাঁপছে উত্তরাঞ্চল, দিনাজপুরে তাপমাত্রা নামল ১১ ডিগ্রিতে",
    "publication_date": "2025-12-24T10:38:18+06:00",
    "keywords": "তাপমাত্রা,আমার-দেশ,দিনাজপুর",
    "body": "দিনাজপুরে তাপমাত্রা কমেছে, বেড়েছে শীতের তিব্রতা। আজ বুধবার (২৪ ডিসেম্বর ২০২৫) সকাল ৬টায় দিনাজপুরে সর্বনিম্ন তাপমাত্রা রেকর্ড করা হয়েছে ১১ দশমিক ৬ ডিগ্রি সেলসিয়াস। আর বাতাসের আদ্রতা ছিল ৯৬ শতাংশ।\nতাপমাত্রা কমে যাওয়ায় শীতের তিব্রতা ক্রমেই বেড়েছে। শীতের কারণে মানুষ, গবাদিপশু ও অন্যান্য পশুপাখি কাহিল হয়ে পড়েছে। বিশেষ করে শ্রমজীবী বেশী বিপাকে পড়েছে। শীতে কাজ না পেয়ে কষ্ট জীবন যাপন করছেন এসব শ্রমজীবী মানুষ।\nএদিকে শীতের কারণে গরম কাপড়ের দোকানে ভিড় বেড়েছে। এই সুযোগে দোকানিরা গরম কাপড়ের দাম খানিকট বাড়িয়ে দিয়েছে।\nদিনাজপুরে গত প্রায় এক সপ্তাহধরে বেলা ১২টার পর ছাড়া সূর্যের দেখা মেলছে না। ১২টার পর সূর্যের দেখা মিললেও কোন তাপ থাকে না। বিকেল ৩টার পর সূর্য আবারো হারিয়ে যায়। ফলে বেশ শীত অনুভূত হয়।\nদেশের কোথাও শৈত্যপ্রবাহ নেই এরপরও শীত বেশি। তবে গত ৪/৫ দিনধরে দিনাজপুরসহ আশপাশের জেলায় হিমেল হাওয়া বইছে, সাথে ঘন কুয়াশা। ঘন কুয়াশার কারণে দিনের বেশির ভাগ সময় সূর্যের আলো দেখা না দেওয়ায় শীত বেশি অনুভুত হচ্ছে। এ অবস্থা আরো দুয়েকদিন থাকতে পারে এমনটি জানিয়েছে আবহাওয়া অফিস।\nকনকনে শীতে মানুষ, গবাদি পশু, কুকুর, বিড়ালসহ ও অন্যান্য প্রাণিকূল খুব কষ্টে রয়েছে।\nদিনাজপুর আবহাওয়া অফিসের ভারপ্রাপ্ত কর্মকর্তা তোফাজ্জল হোসেন  জানান,  বধবাল (২৪ ডিসেম্বর ২০২৫) সকাল ৯টায় দিনাজপুরে সর্বনিম্ন তাপমাত্রা রেকর্ড করা হয়েছে ১১ দশমিক ৬ ডিগ্রি সেলসিয়াস। আর বাতাসের আদ্রতা ছিল ৯৬ শতাংশ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdqsulqmv6bw",
    "title": "জামায়াতে যোগ দিলেন বিএনপির ৭১ নেতাকর্মী",
    "publication_date": "2025-12-24T10:33:37+06:00",
    "keywords": "বিএনপি,আমার-দেশ,জামায়াত",
    "body": "‎চুয়াডাঙ্গার আলমডাঙ্গা উপজেলার জেহেলা ইউনিয়নে বিএনপির ৭১ নেতাকর্মী বাংলাদেশ জামায়াতে ইসলামীতে আনুষ্ঠানিকভাবে যোগদান করেছেন। মঙ্গলবার সন্ধ্যা ৭টায় জেহেলা ইউনিয়নে জামায়াতে ইসলামী আয়োজিত এক যোগদান অনুষ্ঠানে তারা জামায়াতের আদর্শে অনুপ্রাণিত হয়ে দলে যোগদান করেন।\nএসময় ‎প্রধান অতিথি হিসেবে উপস্থিত ছিলেন—বাংলাদেশ জামায়াতে ইসলামী চুয়াডাঙ্গা জেলা শাখার সহকারী সেক্রেটারি ও চুয়াডাঙ্গা–১ আসনের সংসদ সদস্য পদপ্রার্থী মাসুদ পারভেজ রাসেল। তিনি নবাগতদের ফুল দিয়ে বরণ করে নেন এবং জামায়াতের পক্ষ থেকে আন্তরিক শুভেচ্ছা ও অভিনন্দন জানান।\n‎যোগদানকারীদের মধ্যে উল্লেখযোগ্য ছিলেন সাবেক ওয়ার্ড সভাপতি কাজী ইউনুস, সেক্রেটারি ইমারত, যুবদল নেতা সুরুজ আলী, আব্দুর রশীদ ব্যাপারী, চিকিৎসক কাউছার আলীসহ ৭১ নেতাকর্মী।\n‎প্রধান অতিথির বক্তব্যে মাসুদ পারভেজ রাসেল বলেন, জামায়াতে ইসলামী যে আদর্শ প্রতিষ্ঠা করতে চায়, তা কোনো ব্যক্তি বা গোষ্ঠীর আদর্শ নয়; এটি বিশ্বনবী হজরত মুহাম্মদ (সা.)-এর আদর্শ। এই আদর্শ মানবতার কল্যাণ, ন্যায়বিচার, সততা ও জবাবদিহিতার শিক্ষা দেয়। সমাজ ও রাষ্ট্র থেকে দুর্নীতি, বৈষম্য ও অন্যায় দূর করতে হলে এই আদর্শের বিকল্প নেই।’\nতিনি আরো বলেন, ‘জামায়াতে ইসলামী ক্ষমতার রাজনীতিতে বিশ্বাস করে না; আমরা বিশ্বাস করি সেবার রাজনীতিতে। নতুন যারা আজ আমাদের সঙ্গে যুক্ত হয়েছেন, তাদের নিয়ে আমরা একটি ন্যায়ভিত্তিক, মানবিক ও শান্তিপূর্ণ সমাজ গঠনে ঐক্যবদ্ধভাবে কাজ করতে চাই।’\n‎অনুষ্ঠানে আরও উপস্থিত ছিলেন—চুয়াডাঙ্গা জেলা জামায়াতে ইসলামীর আইন ও আদালত বিষয়ক সম্পাদক দারুস সালাম, আলমডাঙ্গা উপজেলা সেক্রেটারি মামুন রেজা, ইসলামী ছাত্রশিবিরের জেলা সভাপতি মো. সাগর আহমেদ, এইচআরডি সম্পাদক আবু রায়হান, চুয়াডাঙ্গা পৌর সভাপতি মো. রাব্বি হাসান, ছাত্রশিবির জেহেলা ইউনিয়ন সভাপতি মো. শ্রাবণ আহমেদ, জামায়াতের জেহেলা ইউনিয়ন আমির সহকারী অধ্যাপক মো. হুমায়ুন কবির, সেক্রেটারি তৌহিদুল ইসলাম মৃদুল, সহকারী সেক্রেটারি আব্দুর রহমান, ইউনিয়ন সাংগঠনিক সম্পাদক আলমগী প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdjdgrivgq8a",
    "title": "খেজুর আমদানিতে শুল্ক কমালো এনবিআর",
    "publication_date": "2025-12-24T10:32:04+06:00",
    "keywords": "আমার-দেশ,রমজান,খেজুর",
    "body": "রমজানকে সামনে রেখে খেজুর আমদানিতে ৪০ শতাংশ শুল্ক কমিয়েছে সরকার। বুধবার সকালে এতথ্য জানা গেছে।\nএদিকে মেট্রোরেলের সেবার ওপর মূল্য সংযোজন কর বা ভ্যাট অব্যাহতি দিয়েছে জাতীয় রাজস্ব বোর্ড (এনবিআর)। এ সুবিধা পাওয়া যাবে আগামী ৩০ জুন পর্যন্ত। বুধবার সকালে এতথ্য জানা গেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdhcsddx6tu7",
    "title": "চার নতুন মুখ নিয়ে ভারত সফরে নিউজিল্যান্ড",
    "publication_date": "2025-12-24T10:30:12+06:00",
    "keywords": "ক্রিকেট",
    "body": "প্রায় নতুন এক দল নিয়ে ভারত সফরে যাচ্ছে নিউজিল্যান্ড। তিন ম্যাচের ওয়ানডে ও পাঁচ ম্যাচের টি-টোয়েন্টি সিরিজ খেলতে জানুয়ারির শুরুতে ভারত সফর করবে কিউইরা। চোটের প্রকোপে এই সিরিজের দল থেকে বাদ পড়েছেন কয়েকজন। তাতে প্রথমবারের মতো নিউ জিল্যান্ডের সাদা বলের ক্রিকেটে ডাক পেয়েছেন চার ক্রিকেটার।আগামী ১১ জানুয়ারি থেকে ওয়ানডে দিয়ে ভারত সফর শুরু হবে নিউ জিল্যান্ডের। তিন ম্যাচের ওয়ানডের পর ২১ জানুয়ারি থেকে টি-টোয়েন্টি সিরিজ খেলবে দুই দল। ওয়ানডে দলের নেতৃত্ব দেবেন মাইকেল ব্রেসওয়েল। চোটের কারণে ওয়ানডে সিরিজে না থাকলেও টি-টোয়েন্টিতে নেতৃত্ব দিবেন মিচেল স্যান্টনার।সিরিজে টি-টোয়েন্টি দলে  প্রথমবার সুযোগ পেয়েছেন পেসার জেডেন লেনক্স, পেস বোলিং-অলরাউন্ডার ক্রিস্টিয়ান ক্লার্ক, লেগস্পিন অলরাউন্ডার আদিত্য অশোক ও ফাস্ট বোলার মাইকেল রে। চোট সেরে দলে ফিরেছেন বেভন জ্যাকবস, টিম রবার্টসন, মার্ক চ্যাপম্যান ও ম্যাট হেনরি। হেনরি ওয়ানডে সিরিজ খেলবেন না।নিউ জিল্যান্ডের ওয়ানডে স্কোয়াড : মাইকেল ব্রেসওয়েল (অধিনায়ক), আদিত্য অশোক, ক্রিস্টিয়ান ক্লার্ক, জশ ক্লার্কসন, ডেভন কনওয়ে, জ্যাক ফাউল্কস, মিচ হে (উইকেটকিপার), কাইল জেমিসন, নিক কেলি, জেডেন লেনক্স, ড্যারিল মিচেল, হেনরি নিকোলস, গ্লেন ফিলিপস, মাইকেল রে, উইল ইয়ংনিউ জিল্যান্ডের টি-টোয়েন্টি স্কোয়াড : মিচেল স্যান্টনার (অধিনায়ক),মাইকেল ব্রেসওয়েল, মার্ক চ্যাপম্যান, ডেভন কনওয়ে (উইকেটকিপার), জেকব ডাফি, জ্যাক ফকস, ম্যাট হেনরি, কাইল জেমিসন, বেভন জ্যাকবস, ড্যারিল মিচেল, জেমস নিশাম, গ্লেন ফিলিপস, রাচিন রাবিন্দ্র, টিম রবার্টসন, ইশ সোধি\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amduslr3oq7hb",
    "title": "পুতিনের সঙ্গে সামরিক সহযোগিতা নিয়ে সিরিয়ার মন্ত্রীদের আলোচনা",
    "publication_date": "2025-12-24T10:28:07+06:00",
    "keywords": "সিরিয়া,আমার-দেশ,রাশিয়া",
    "body": "সিরিয়ার পররাষ্ট্রমন্ত্রী ও প্রতিরক্ষামন্ত্রী মঙ্গলবার মস্কো সফরে গিয়ে রাশিয়ার প্রেসিডেন্ট ভ্লাদিমির পুতিনের সঙ্গে বৈঠক করেছেন। বৈঠকে দুই দেশের মধ্যে সামরিক সহযোগিতা নিয়ে আলোচনা হয়েছে বলে জানিয়েছে সিরিয়ার রাষ্ট্রীয় সংবাদমাধ্যম।\nসিরিয়ার রাষ্ট্রীয় বার্তা সংস্থা সানা জানায়, পররাষ্ট্রমন্ত্রী আসাদ আল-শাইবানি, প্রতিরক্ষামন্ত্রী মুরহাফ আবু কাসরা এবং প্রেসিডেন্ট পুতিন রাজনৈতিক, সামরিক ও অর্থনৈতিক বিভিন্ন বিষয়ে মতবিনিময় করেন। আলোচনার মূল কেন্দ্রবিন্দু ছিল সামরিক শিল্প খাতে কৌশলগত সহযোগিতা জোরদার করা।\nপ্রতিবেদনে বলা হয়, সিরীয় সেনাবাহিনীর প্রতিরক্ষা সক্ষমতা বাড়াতে সামরিক ও কারিগরি অংশীদারিত্ব উন্নয়নের উপায় নিয়ে আলোচনা হয়েছে। এর মধ্যে রয়েছে সামরিক সরঞ্জাম আধুনিকীকরণ, প্রযুক্তিগত দক্ষতা স্থানান্তর এবং গবেষণা ও উন্নয়নে যৌথ সহযোগিতা।\nসানা জানায়, এসব উদ্যোগ সিরিয়ার জাতীয় প্রতিরক্ষা ব্যবস্থা শক্তিশালী করতে এবং দেশ ও অঞ্চলের নিরাপত্তা ও স্থিতিশীলতা বজায় রাখতে সহায়ক হবে।\nগত ডিসেম্বর দীর্ঘদিনের শাসক ও রাশিয়ার মিত্র বাশার আল-আসাদকে ক্ষমতাচ্যুত করার পর এটিই সিরিয়ার নতুন কর্তৃপক্ষের সর্বশেষ রাশিয়া সফর। ক্ষমতাচ্যুত হওয়ার পর থেকে আসাদ ও তার পরিবার রাশিয়ায় আশ্রয়ে রয়েছেন।\nপ্রায় ১৪ বছর ধরে চলা সিরিয়ার গৃহযুদ্ধে রাশিয়া ছিল আসাদ সরকারের প্রধান মিত্র। যুদ্ধকালীন সময়ে মস্কো সামরিক সহায়তা ও বিমান হামলার মাধ্যমে আসাদ বাহিনীকে ক্ষমতায় টিকিয়ে রাখতে গুরুত্বপূর্ণ ভূমিকা রাখে।\nবৈঠকে অর্থনৈতিক ও বাণিজ্যিক সহযোগিতা সম্প্রসারণ নিয়েও আলোচনা হয়েছে বলে জানায় সানা। এর মধ্যে পুনর্গঠন প্রকল্পে সহায়তা এবং বিনিয়োগ উৎসাহিত করার বিষয় অন্তর্ভুক্ত ছিল।\nআসাদের উপস্থিতি সত্ত্বেও, রাশিয়া নতুন সিরীয় কর্তৃপক্ষের সঙ্গে সম্পর্ক জোরদার করতে আগ্রহী। বিশেষ করে সিরিয়ার ভূমধ্যসাগরীয় উপকূলে অবস্থিত হমেইমিম বিমানঘাঁটি ও তারতুস নৌঘাঁটি ব্যবহারের বিষয়ে চুক্তি বজায় রাখাই মস্কোর অন্যতম লক্ষ্য বলে মনে করা হচ্ছে।\nসূত: এএফপি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/nature-environment/amdqbszwrnctm",
    "title": "ঢাকায় জেঁকে বসেছে শীত",
    "publication_date": "2025-12-24T10:21:18+06:00",
    "keywords": "শীত",
    "body": "রাজধানী ঢাকায় জেঁকে বসেছে শীত। ভোর থেকে হালকা থেকে মাঝারি ধরনের কুয়াশা দেখা গেছে বিভিন্ন এলাকায়। বেলা বাড়ার সঙ্গে সঙ্গে কুয়াশা কমে গেলেও দিনের তাপমাত্রা সামান্য কমতে পারে। ফলে আগের তুলনায় আজ দিনেও ঠান্ডা কিছুটা বেশি অনুভূত হতে পারে। আজ সকালে রাজধানীতে সর্বনিম্ন তাপমাত্রা নেমে এসেছে প্রায় ১৫ ডিগ্রি সেলসিয়াসে।\nবুধবার সকাল ৭টা থেকে পরবর্তী ছয় ঘণ্টায় আকাশ আংশিক মেঘলা থাকতে পারে। এ ছাড়া আবহাওয়া শুষ্ক থাকতে পারে বলে জানিয়েছে আবহাওয়া অধিদপ্তর।\nআবহাওয়া অধিদপ্তরের তথ্য অনুযায়ী, উত্তর অথবা উত্তর-পশ্চিম দিক থেকে ঘণ্টায় ৫ থেকে ১০ কিলোমিটার বেগে বাতাস প্রবাহিত হতে পারে। দিনের তাপমাত্রা সামান্য কমতে পারে। আজ সকাল ৬টায় ঢাকার তাপমাত্রা রেকর্ড করা হয়েছে ১৫ দশমিক ৮ ডিগ্রি সেলসিয়াস এবং বাতাসে আর্দ্রতার পরিমাণ ছিল ৯৩ শতাংশ। গতকাল মঙ্গলবার ঢাকায় সর্বোচ্চ তাপমাত্রা ছিল ২৬ দশমিক ৫ ডিগ্রি সেলসিয়াস। আজ সর্বনিম্ন তাপমাত্রা রেকর্ড করা হয়েছে ১৫ দশমিক ৬ ডিগ্রি সেলসিয়াস। আজ সূর্যাস্ত হবে সন্ধ্যা ৫টা ১৮ মিনিটে এবং আগামীকাল বৃহস্পতিবার সূর্যোদয় হবে ভোর ৬টা ৩৯ মিনিটে। গত ২৪ ঘণ্টায় ঢাকায় কোনো বৃষ্টিপাত রেকর্ড করা হয়নি।\nএদিকে মঙ্গলবার রাতে আবহাওয়া অধিদপ্তর থেকে প্রকাশিত সারা দেশের সম্ভাব্য পূর্বাভাসে জানানো হয়েছে, আজ অস্থায়ীভাবে আংশিক মেঘলা আকাশসহ সারা দেশের আবহাওয়া প্রায় শুষ্ক থাকতে পারে। একই সঙ্গে সারা দেশে দিন ও রাতের তাপমাত্রা সামান্য কমতে পারে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdls6qncxioq",
    "title": "সাবেক মন্ত্রী শাজাহানের বাড়ি পাহারা দেওয়া সেই যুবদল নেতার পদ স্থগিত",
    "publication_date": "2025-12-24T10:18:10+06:00",
    "keywords": "আমার-দেশ,শাহজাহান-ওমর",
    "body": "কার্যক্রম নিষিদ্ধ আওয়ামী লীগের প্রেসিডিয়াম সদস্য, সাবেক নৌ-পরিবহণ মন্ত্রী ও মাদারীপুর-২ আসনের সাবেক সংসদ সদস্য শাজাহান খান ও তার ভাইদের বাড়িসহ ব্যবসাপ্রতিষ্ঠান পাহারা দেওয়া যুবদল নেতা ফারুক হোসেন ব্যাপারীর পদ স্থগিত করা হয়েছে।\nমঙ্গলবার রাতে বাংলাদেশ জাতীয়তাবাদী যুবদল কেন্দ্রীয় নির্বাহী কমিটির সহ-দপ্তর সম্পাদক মিনহাজুল ইসলাম ভূইয়ার স্বাক্ষরিত এক বিজ্ঞপ্তিতে এ তথ্য জানানো হয়।\nফারুক মাদারীপুর জেলা যুবদলের আহ্বায়ক পদে ছিলেন। এর আগে গত রোববার (২১ ডিসেম্বর) তাকে ৩ দিনের সময় দিয়ে কারণ দর্শানো নোটিশ (শোকজ) দেওয়া হয়েছিল।\nবিজ্ঞপ্তিতে বলা হয়েছে, মাদারীপুর জেলা যুবদলের আহ্বায়ক ফারুক হোসেন ব্যাপারীর প্রাথমিক সদস্যসহ সব পর্যায়ের পদ স্থগিত করা হলো। বাংলাদেশ জাতীয়তাবাদী যুবদল কেন্দ্রীয় নির্বাহী কমিটির সভাপতি আবদুল মোনায়েম মুন্না ও সাধারণ সম্পাদক মোহাম্মদ নুরুল ইসলাম নয়ন ইতোমধ্যে এ সিদ্ধান্ত কার্যকর করেছেন।\nস্থানীয় নেতাকর্মী সূত্রে জানা যায়, ওসমান হাদীকে হত্যার প্রতিবাদে গত শনিবার (২০ ডিসেম্বর) মাদারীপুরের বিভিন্ন স্থানে প্রতিবাদ, বিক্ষোভ মিছিল ও গায়েবানা জানাজা অনুষ্ঠিত হয়। এর আগে শুক্রবার সামাজিক যোগাযোগ মাধ্যমসহ বিভিন্ন গ্রুপে আওয়ামী লীগ নেতা শাজাহান খানের বাড়ি ও তার ভাইদের ব্যবসা প্রতিষ্ঠানের সামনে ঘেরাও করার কর্মসূচির ডাক দেওয়া হয়। বিষয়টি নিয়ে সামাজিক যোগাযোগ মাধ্যমে অনেকেই উদ্বেগ প্রকাশ করেন। পরে মাদারীপুর শহরের চাঁনমারি মসজিদের সামনে শাজাহান খানের আলিশান দশ তলা ভবনসহ তার ভাইদের চারটি বাড়ি, আবাসিক হোটেল, রেস্টুরেন্ট ও পেট্রোল পাম্পে কোনো ধরনের সহিংসতা যেন না হয় তার জন্য যুবদলের আহ্বায়ক ফারুকের নেতৃত্বে তার অন্তত অর্ধশত কর্মীরা শনিবার সকাল থেকে বিকাল পর্যন্ত পাহারা দেন। তাদের এ কার্যক্রমের একাধিক ছবি সামাজিক যোগাযোগ মাধ্যমে ছড়িয়ে পড়লে সমালোচনার সৃষ্টি হয়।\nএ ঘটনাটি গত রোববার কেন্দ্রীয় যুবদলের নজরে আসলে তাৎক্ষণিক ফারুককে কারণ দর্শানো নোটিশ দেওয়া হয়। সেই নোটিশে তিন দিনের মধ্যে যুবদল কেন্দ্রীয় নির্বাহী কমিটির সভাপতি আব্দুল মোনায়েম মুন্না ও সাধারণ সম্পাদক মোহাম্মদ নুরুল ইসলাম নয়নের সামনে উপস্থিত হয়ে তাকে ব্যাখ্যা দিতে বলা হয়। এরপর ব্যাখ্যা শুনে সোমবার রাতে তার সব পদ স্থগিত করে যুবদল।\nএদিকে শাজাহান খান ও তার ছেলে আসিবুর রহমান আসিব খান বর্তমানে কারাগারে রয়েছেন। তার ভাইয়েরাসহ পরিবারের অধিকাংশ লোক পলাতক থাকলেও মাদারীপুরে তাদের পরিবহণ, আবাসিক হোটেল, পেট্রোল পাম্পসহ সব ধরনের ব্যবসাবাণিজ্য সচল রয়েছে।\nএ বিষয়ে মাদারীপুর জেলা যুবদলের আহ্বায়ক ফারুক হোসেন ব্যাপারী বলেন, ‘আমার বিরুদ্ধে মিথ্যা ও বানোয়াট তথ্য দিয়ে অভিযোগ দিয়েছে সেন্টু খান। নতুন বাসস্ট্যান্ড ও তেলপাম্পের থেকে ৩ থে‌কে ৪ কিলোমিটার দূরে শাজাহান খানের বাড়ি, সেখানেতো আমাদের কোন লোক যায়নি। পাহারা দিলো কীভাবে? আর আমার নামে নাকি ৪টা বাড়ি লিখে দিচ্ছে যাচ্চু খান। আমি সেই ৪টা বাড়ি নাকি দখল কইরা খাই। কিন্তু আমিতো যাচ্চু খানের বাড়িই চিনি না। সেন্টু খান এই বানোয়াট কাজগুলো করছে।’\nএসময় পদ স্থগিতের বিষয়ে জানতে চাইলে তিনি বলেন, ‘আমার পদ স্থগিত করছে কিনা আমি এখনো নিশ্চিত না। তবে স্থগিত আদেশ হয়ত দুই চারদিন থাকতে পারে। নোটিশ অনুযায়ী সশরীরে পার্টি অফিসে গিয়ে কথা বলেছি। এখন ঢাকায়ই আছি। ফোন করে স্থগিত করছে কিনা জানতে হবে।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdfwyqxc8hro",
    "title": "বসতঘরে আগুনে শিশুর মৃত্যু, ৪ দিন পর বিএনপির নেতার মামলা",
    "publication_date": "2025-12-24T10:16:20+06:00",
    "keywords": "বিএনপি,লক্ষ্মীপুর,আমার-দেশ",
    "body": "লক্ষ্মীপুরে বিএনপির নেতার বসতঘরে দুর্বৃত্তদের লাগানো আগুনে পুড়ে শিশু আয়েশা আক্তারের (৮) মৃত্যু ও ৩ জন দগ্ধের ঘটনায় ৪ দিন পর মামলা করা হয়েছে।\nমঙ্গলবার (২৩ ডিসেম্বর) রাতে দগ্ধ বিএনপি নেতা বেলাল হোসেন অজ্ঞাতদের আসামি করে সদর মডেল থানায় এ মামলা দায়ের করেন।\nসদর মডেল থানার ভারপ্রাপ্ত কর্মকর্তা (ওসি) ওয়াহেদ ফারভেজ মামলার বিষয়টি নিশ্চিত করেছেন। তিনি বলেন, বেলাল বাদী হয়ে মামলা করেছেন। ঘটনাটি তদন্ত চলছে।\nপ্রসঙ্গত, শুক্রবার (১৯ ডিসেম্বর) মধ্য রাতে সদর উপজেলার ভবানীগঞ্জ ইউনিয়ন বিএনপির সহ-সাংগঠনিক সম্পাদক বেলালের ঘরে দূর্বৃত্তদের আগুনে তার মেয়ে আয়েশা আক্তার (৮) মারা যায়। এছাড়া বেলালসহ তার দুই মেয়ে সালমা আক্তার স্মৃতি (১৭) ও সামিয়া আক্তার বীথি (১৪) দগ্ধ হয়। এরমধ্যে স্মৃতি ৯০ শতাংশ পুড়ে গেছে। সে ঢাকা মেডিকেল কলেজের বার্ন ও প্লাস্টিক সার্জারি ইউনিটের আইসিউতে মৃত্যুর সঙ্গে পাঞ্জা লড়ছে। বীথির শরীরের ২ শতাংশ পুড়ে গেছে। চিকিৎসা শেষে  সে পরিবারের সাথে রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd7ttcpc0pcq",
    "title": "দীর্ঘ মেয়াদে গাজা দখলে রাখার ইঙ্গিত ইসরাইলের",
    "publication_date": "2025-12-24T10:15:50+06:00",
    "keywords": "গাজা,আমার-দেশ,ইসরাইল",
    "body": "ইসরাইলের প্রতিরক্ষামন্ত্রী ইসরাইল কাৎজ জানিয়েছেন, গাজা থেকে কখনো সরে যাবে না তাদের সেনাবাহিনী। সেইসঙ্গে ফিলিস্তিনি ভূখণ্ডের উত্তরে ফাঁড়ি স্থাপন করা হবে বলেও জানিয়েছেন তিনি। মঙ্গলবার ইসরাইলের বিভিন্ন গণমাধ্যমে তার এ মন্তব্য প্রকাশিত হয়। তিনি এমন সময় এ মন্তব্য করলেন, যখন গাজা যুদ্ধবিরতির দ্বিতীয় পর্যায় নিয়ে আলোচনা চলছে। খর টিআরটি ওয়ার্ল্ডের।\nমধ্যস্থতাকারীরা যুদ্ধবিরতির পরবর্তী ধাপ বাস্তবায়নের জন্য চাপ দিচ্ছেন, যার মধ্যে রয়েছে উপত্যকা থেকে ইসরাইলিদের প্রত্যাহার।\nঅধিকৃত পশ্চিম তীরে বেইত এলের অবৈধ ইসরাইলি বসতি স্থাপনের এক অনুষ্ঠানে কাৎজ বলেন, ‘আমরা গাজার অভ্যন্তরে আছি এবং আমরা কখনই উপত্যকা ছেড়ে যাব না, এমন কিছুই ঘটবে না।’\nতিনি বলেন, ‘আমরা গাজায় রয়েছি ইসরাইলকে রক্ষা করার জন্য, যা ঘটেছে (যা আবার ঘটবে) তা প্রতিরোধ করার জন্য।’\nকাৎজ আরো বলেন, ‘যখন সময় আসবে, আমরা উত্তর গাজায় ফাঁড়ি স্থাপন করব। আমরা সঠিক উপায়ে এবং উপযুক্ত সময়ে এটি করব।’\nকাৎজের এমন বক্তব্যের তীব্র সমালোচনা করেছেন সাবেক মন্ত্রী ও চিফ অব স্টাফ গাদি আইজেনকোট। তিনি ইসরাইল সরকারের বিরুদ্ধে জাতীয় নিরাপত্তার জন্য একটি গুরুত্বপূর্ণ সময়ে বিস্তৃত জাতীয় ঐক্যমত্যের বিরুদ্ধে কাজ করার অভিযোগ করেছেন।\nট্রাম্পের পরিকল্পনার পরবর্তী ধাপে রয়েছে, গাজা থেকে ইসরাইলি সেনা প্রত্যাহার, ফিলিস্তিনি প্রতিরোধ গোষ্ঠী হামাসের পরিবর্তে এই অঞ্চল পরিচালনার জন্য একটি অন্তর্বর্তীকালীন কর্তৃপক্ষ প্রতিষ্ঠা এবং একটি আন্তর্জাতিক স্থিতিশীলতা বাহিনী মোতায়েন।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdqoxvsujefb",
    "title": "ঢামেকে মৃত অবস্থায় ফেলে যাওয়া নারীর পরিচয় মিলল",
    "publication_date": "2025-12-24T10:09:32+06:00",
    "keywords": "আমার-দেশ,ঢাকা-মেডিকেল",
    "body": "ঢাকা মেডিকেল কলেজ হাসপাতালে মৃত অবস্থায় ফেলে যাওয়া অজ্ঞাত নারীর পরিচয় পাওয়া গেছে। স্বজনরা মঙ্গলবার বিকেলে ঢামেক মর্গে গিয়ে মরদেহ শনাক্ত করেন। নিহত নারীর নাম রাশেদা আক্তার, বয়স ২২ বছর।\nরাশেদা আক্তার মাগুরা সদর উপজেলার পুখুরিয়া গ্রামের মৃত আবু বক্কর সিদ্দিকের মেয়ে। তিনি মৃত্যুর আগে ঢাকার মিরপুর এক নম্বর সেকশনের আনসার ক্যাম্প এলাকায় বসবাস করতেন।\nসত্যতা নিশ্চিত করে মিরপুর থানার উপপরিদর্শক মোঃ মনিরুল ইসলাম বলেন, সংবাদ পাওয়ার পর মঙ্গলবার রাতে ঢামেক হাসপাতালে গিয়ে মৃতার স্বজনদের উপস্থিতিতে সুরতহাল প্রতিবেদন তৈরি করা হয়েছে। বুধবার মরদেহের ময়নাতদন্ত করা হবে। ময়নাতদন্তের প্রতিবেদন পাওয়ার পর মৃত্যুর প্রকৃত কারণ নিশ্চিত হওয়া যাবে।\nতিনি আরও বলেন, মৃতার স্বজনদের অভিযোগের ভিত্তিতে ঘটনাস্থল পরিদর্শন করা হয়েছে। আশপাশের সিসিটিভি ক্যামেরার ফুটেজে দেখা গেছে, গত ২০ ডিসেম্বর একটি ছেলের সঙ্গে হেঁটে যেতে দেখা যায় রাশেদাকে। এর পর তার আর কোনো খোঁজ পাওয়া যায়নি। বিষয়টি তদন্তাধীন রয়েছে এবং তদন্ত শেষে বিস্তারিত জানানো হবে।\nএদিকে ঢামেক হাসপাতালে এসে নিহতের বড় বোন খালেদা আক্তার ও ভগ্নিপতি মো, মামুন অভিযোগ করেন, রাশেদা আক্তারকে পরিকল্পিতভাবে হত্যা করেছে তাদেরই গ্রামের প্রতিবেশী নয়ন ইসলাম। পরে মরদেহ ঢামেক হাসপাতালে ফেলে পালিয়ে গেছে বলে তাদের অভিযোগ।\nতারা জানান, গ্রামের লোকজনের কাছ থেকে বিষয়টি জানতে পেরে হাসপাতালে এসে মরদেহ শনাক্ত করেন। শুনেছেন ঘটনার পরপরই নয়ন ইসলামের পরিবারের সদস্যরা বাড়ি ছেড়ে চলে গেছে। পরিবারের অভিযোগ, নয়ন ইসলাম দীর্ঘদিন ধরে রাশেদাকে বিরক্ত করত।\nপরিবারের সদস্যরা জানান, রাশেদা আক্তার মাগুরার আলোকদিয়া অমরেশ বসু ডিগ্রি কলেজ থেকে উচ্চ মাধ্যমিক পাস করেন। গত ৭ ডিসেম্বর তিনি মিরপুরে বড় বোনের বাসায় ওঠেন এবং বোনের সঙ্গে একটি গার্মেন্টসে চাকরি নেন। পাশাপাশি বিশ্ববিদ্যালয়ে ভর্তির প্রস্তুতি নিচ্ছিলেন।\nবড় বোন খালেদা আক্তার বলেন, শনিবার রাশেদা গার্মেন্টসে যায়নি এবং সারাদিন বাসায়ও ছিল না। রাত আটটার দিকে বাসা থেকে বের হয়ে আর ফেরেনি। পরে জানতে পারেন, ওই দিন রাতে প্রতিবেশী গ্রাম থেকে নয়ন ইসলাম ঢাকায় এসে বাসার সামনে রাশেদার সঙ্গে কথা বলছিল। এরপর থেকে তাকে আর পাওয়া যায়নি।\nপরিবারের অভিযোগ, নয়ন ইসলাম রাশেদাকে হত্যা করে ঢামেক হাসপাতালে মরদেহ ফেলে পালিয়ে গেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amddflftafpcz",
    "title": "দেশের সর্বনিম্ন তাপমাত্রা চুয়াডাঙ্গায়, জেঁকে বসেছে শীত",
    "publication_date": "2025-12-24T10:02:47+06:00",
    "keywords": "শীত,চুয়াডাঙ্গা,আমার-দেশ,কুয়াশা",
    "body": "কুয়াশার চাদরে ঢেকে রয়েছে চুয়াডাঙ্গা। সকাল ৯টা পর্যন্ত সূর্যের দেখা মেলেনি। এ জেলায় শীত জেঁকে বসেছে। দ্রুত কমতে শুরু করেছে তাপমাত্রা। উত্তর দিক থেকে আসা হিমেল বাতাস শীতের মাত্রা আরো বাড়িয়ে দিচ্ছে।\nচুয়াডাঙ্গা প্রথম শ্রেণীর আবহাওয়া পর্যবেক্ষণাগারের ভারপ্রাপ্ত কর্মকর্তা জামিনুর রহমান জানান, বুধবার (২৪ ডিসেম্বর) সকাল ৯টায় দেশের সর্বনিম্ন  তাপমাত্রা রেকর্ড করা হয়েছে ১০দশমিক ৫ ডিগ্রি সেলসিয়াস। এ সময় বাতাসের আর্দ্রতা ছিল ৯৭ শতাংশ। এর তিন ঘণ্টা আগে সকাল ৬টায় সর্বনিম্ন তাপমাত্রা রেকর্ড করা হয় ১০ দশমিক ৬ ডিগ্রি সেলসিয়াস, সে সময় বাতাসের আর্দ্রতা ছিল ৯৫ শতাংশ। এটায় এ মৌসুমে চুয়াডাঙ্গার সর্বনিম্ন তাপমাত্রা।\nদ্রুত তাপমাত্রা কমার কারণে জন দুর্ভোগ বেড়ে গেছে। বিশেষ করে দরিদ্র ও নিম্নআয়ের মানুষ বিপাকে পড়েছে। জনজীবনে স্থবির হয়ে পড়েছে। হাসপাতাল গুলোতে ঠাণ্ডা জনিত রোগীর সংখ্যা বেড়ে গেছে। বয়স্ক ও শিশুরা নিউমোনিয়া ও ডায়রিয়ায় আক্রান্ত হচ্ছে। কুয়াশার কারণে সড়ক গুলোতে যানবাহন হেডলাইন জ্বালিয়ে চলাচল করছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdf0kooycu9d",
    "title": "ভারসাম্যপূর্ণ স্কোয়াডে শিরোপাপ্রত্যাশী রংপুর",
    "publication_date": "2025-12-24T10:00:05+06:00",
    "keywords": "বিপিএল,রংপুর-রাইডার্স",
    "body": "বিপিএলের ১২তম আসরের দুই পুরোনো দলের মধ্যে একটি রংপুর রাইডার্স। প্রতিবারই চ্যাম্পিয়ন হওয়ার লক্ষ্যে দল গড়া ফ্রাঞ্চাইজিটি এবারও লক্ষ্য রাখছে ট্রফির দিকে। দেশি-বিদেশি মিলিয়ে বেশ ভারসাম্যপূর্ণ দল গড়েছে রংপুর রাইডার্স। অধিনায়ক নুরুল হাসান সোহানের সঙ্গে দলটিতে আছেন লিটন দাস, তাওহিদ হৃদয়ের মতো ক্রিকেটাররা। এছাড়া বিদেশিদের মধ্যে দলটিতে আছেন আকিফ জাভেদ, খুশদিল শাহ, ইফতিখার আহমেদের মতো তারকারাও। ফলে শিরোপাপ্রত্যাশীদের তালিকায় তাদের রাখতে হবে ওপরের দিকেই। ১০ বিদেশি নিয়ে স্কোয়াড গড়া রংপুরের এবার পরিকল্পনা সাজিয়েছে বেশ চিন্তাভাবনা করে।\nনুরুল হাসান সোহানের নেতৃত্বাধীন দলটির ওপেনিংয়ে থাকবেন ডেভিড মালান-খাজা নাফের মতো ক্রিকেটাররা। এছাড়া টপ অর্ডারে দেশি ইফতেখার হোসেন ইফতি, লিটন দাস, তাওহিদ হৃদয়রা। জাতীয় দলের হয়ে লিটনের সময়টা কাটছে বেশ ভালো। পাশাপাশি মালান-নাফেদের আছে যেকোনো মুহূর্তে জ্বলে ওঠার সামর্থ্য। ফলে টপ অর্ডার নিয়ে তাদের মধ্যে নেই কোনো চিন্তার ভাজ। এর মধ্যেই মিডল অর্ডারে খেলবেন অধিনায়ক নুরুল হাসান সোহান, মোহাম্মদ আখলাকরা আছেন। পাশাপাশি লোয়ার মিডল অর্ডারে খুশদিল শাহ, ফাহিম আশরাফ, ইফতিখার আহমেদরা আছেন। লোয়ার অর্ডারে মূলত বিদেশিদের ওপরই রংপুর রাইডার্স রাখছে ভরসা। তাতে বলাই যায়- একরকম বিদেশি নির্ভর ব্যাটিং অর্ডার গড়ে তুলেছে রংপুর রাইডার্স।\nতবে বোলিংয়ে দেশিদের ওপরই রাখছে ভরসা। টি-টোয়েন্টি ক্রিকেটের হট কেক মোস্তাফিজুর রহমানের হাতে থাকছে বোলিং লাইনআপের নেতৃত্ব। এছাড়া তরুণ নাহিদ রানা আছেন। পাশাপাশি স্পিনে থাকবেন গত বিপিএলে দারুণ খেলা আলিস আল ইসলাম। যদিও গত বিপিএলের পর লম্বা সময় বিরতি দিয়ে মাঠে ফিরছেন এই রহস্য স্পিনার। এছাড়া আছেন সুফিয়ান মুকিম, কাইল মায়ার্সরা। অলরাউন্ডার কাইল মায়ার্স ব্যাট-বলে রাখতে পারবেন ভূমিকা। একই কাজ করার সামর্থ্য রাখেন ফাহিম আশরাফ, খুশদিল শাহ ও ইফতিখার আহমেদরা।\nদলে এখন পর্যন্ত ১০ জন বিদেশি ক্রিকেটারকে ভিড়িয়েছে রংপুর রাইডার্স। তবে বিসিবির নিয়ম অনুযায়ী একাদশে একসঙ্গে চারজন বিদেশিকে খেলাতে পারবে। তাতে বিদেশি খেলানো নিয়ে খানিকটা মধুর সমস্যার মুখোমুখি হতে পারে দলটিকে। যতই সমস্যা হোকÑপ্রত্যেকটা বিদেশি ক্রিকেটারই নিয়মিত পারফর্মার হওয়ায় সেই সুযোগটা বেশ ভালোভাবেই কাজে লাগাতে পারবেন। আগের আসরে হুট করে বিদেশি ক্রিকেটার দলে ভিড়িয়ে ম্যাচ খেলিয়ে সাফল্য পায়নি রংপুর রাইডার্স। এতে তাদের নিয়ে হয়েছিল বেশ সমালোচনা। সেই সমালোচনা এড়াতে এবার আগেভাগেই সব বিদেশি ক্রিকেটারকে দলে ভিড়িয়ে রেখেছে রংপুর রাইডার্স।\nশ্রীলঙ্কা-পাকিস্তান টি-টোয়েন্টি সিরিজের কারণে ইফতিখার আহমেদ ও খুশদিল শাহকে বিপিএলের মাঝে কয়েকদিনের জন্য ছাড়তে হতে পারে। সেই চিন্তাটা বেশ ভালোভাবেই করেছে রংপুর রাইডার্স। এ কারণে বাড়তি বিদেশি ক্রিকেটারকে আগে থেকেই দলে ভিড়িয়ে রেখেছে। আগামী ২৭ ডিসেম্বর বিপিএল মিশন শুরু করতে সিলেট যাবে রংপুর রাইডার্স। তাদের বিপিএল মিশন শুরু হবে আগামী ২৯ ডিসেম্বর নবাগত চট্টগ্রাম রয়্যালসের বিপক্ষে ম্যাচ দিয়ে।\nরংপুর রাইডার্স স্কোয়াড\nনুরুল হাসান সোহান, লিটন দাস, তাওহিদ হৃদয়, ইফতেখার হোসেন ইফতি, আব্দুল হালিম, খাজা নাফে, ডেভিড মালান, এমিলিও গে, মোহাম্মদ আখলাক, মৃত্যুঞ্জয় চৌধুরী, মোস্তাফিজুর রহমান, নাহিদ রানা, আলিস আল ইসলাম, নাঈম হাসান, মেহেদি হাসান সোহাগ, সুফিয়ান মুকিম, আকিফ জাভেদ, রাকিবুল হাসান, মাহমুদউল্লাহ রিয়াদ, কাইল মায়ার্স, ফাহিম আশরাফ, খুশদিল শাহ, ইফতিখার আহমেদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdxaflyptyep",
    "title": "সাবেক বিজিবি কর্মকর্তা রেদোয়ানুলসহ ৪ জনের বিরুদ্ধে অভিযোগ গঠনের আদেশ আজ",
    "publication_date": "2025-12-24T09:59:03+06:00",
    "keywords": "জুলাই-বিপ্লব,আমার-দেশ,রাজধানী,আন্তর্জাতিক-অপরাধ-ট্রাইব্যুনাল,রামপুরা,গণহত্যা",
    "body": "জুলাই বিপ্লবে রাজধানীর রামপুরায় ২৮ জনকে হত্যায় করা মামলায় বিজিবি কর্মকর্তা লেফটেন্যান্ট কর্নেল রেদোয়ানুল ইসলাম ও মেজর মো. রাফাত বিন আলমসহ চার আসামির বিরুদ্ধে আনুষ্ঠানিকভাবে অভিযোগ গঠনের আদেশের জন্য আজ বুধবার দিন ধার্য রয়েছে।\nআন্তর্জাতিক অপরাধ ট্রাইব্যুনাল-১-এ চেয়ারম্যান গোলাম মর্তুজা মজুমদারের নেতৃত্বাধীন তিন সদস্যের ট্রাইব্যুনালে এ মামলার এ দিন ধার্য  করেন। ট্রাইব্যুনালের অপর দুই সদস্য হলেন বিচারপতি শফিউল আলম মাহমুদ এবং অবসরপ্রাপ্ত জেলা ও দায়রা জজ মোহিতুল হক এনাম চৌধুরী।\nআজ মামলার গ্রেপ্তার দুই আসামি বিজিবি কর্মকর্তা লেফটেন্যান্ট কর্নেল রেদোয়ানুল ইসলাম ও বিজিবির সাবেক কর্মকর্তা মেজর মো. রাফাত বিন আলমকে কারাগার থেকে ট্রাইব্যুনালে হাজির করা হবে। মামলার অপর দুই আসামি ডিএমপির খিলগাঁও অঞ্চলের সাবেক অতিরিক্ত উপ-কমিশনার (এডিসি) মো. রাশেদুল ইসলাম ও রামপুরা থানার সাবেক ভারপ্রাপ্ত কর্মকর্তা (ওসি) মো. মশিউর রহমান পলাতক রয়েছেন।\nএর আগে গত ৬ ডিসেম্বর চিফ প্রসিকিউটর মোহাম্মদ তাজুল ইসলাম এ মামলায় আনুষ্ঠানিক অভিযোগ গঠনের ওপর শুনানি শেষ করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amdoaxrmgds87",
    "title": "এইচএসসি পাসে জেলা প্রশাসকের কার্যালয়ে নিয়োগ বিজ্ঞপ্তি",
    "publication_date": "2025-12-24T09:57:04+06:00",
    "keywords": "নিয়োগ,হবিগঞ্জ,জেলা-প্রশাসক",
    "body": "নিয়োগ বিজ্ঞপ্তি প্রকাশ করেছে হবিগঞ্জ জেলা প্রশাসকের কার্যালয়। জেলা প্রশাসকের কার্যালয় এবং এর অধীন উপজেলা নির্বাহী অফিসারের কার্যালয়ে ৩টি পদে ১৩ জনকে নিয়োগের লক্ষ্যে এ বিজ্ঞপ্তি দিয়েছে। ২১ ডিসেম্বর থেকে আবেদন নেওয়া শুরু হয়েছে, চলবে ২০ জানুয়ারি পর্যন্ত। আগ্রহী প্রার্থীরা অনলাইনে আবেদন করতে হবে।\nপ্রতিষ্ঠানের নাম: হবিগঞ্জ জেলা প্রশাসকের কার্যালয়\nপদসংখ্যা: ০৩টি\nলোকবল নিয়োগ: ১৩ জন\nপদের নাম: অফিস সহকারী-কাম-কম্পিউটার মুদ্রাক্ষরিক\nপদসংখ্যা: ০৩টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা: উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nপদের নাম: হিসাব সহকারী\nপদসংখ্যা: ০৭টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা: উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nপদের নাম: সার্টিফিকেট সহকারী\nপদসংখ্যা: ০৩টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা: উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nআবেদন ফি: টেলিটকের সার্ভিস চার্জ ১২ টাকাসহ ১১২ টাকা, তবে অনগ্রসর নাগরিকদের (ক্ষুদ্র নৃ-গোষ্ঠী, শারীরিক প্রতিবন্ধী ও তৃতীয় লিঙ্গের) জন্য সব পদে টেলিটকের সার্ভিস চার্জসহ মোট ৫৬ টাকা জমা দিতে হবে।\nচাকরির ধরন: অস্থায়ীভিত্তিতে\nপ্রার্থীর ধরন: নারী-পুরুষ (উভয়)\nবয়সসীমা: ১৮ থেকে ৩২ বছর\nকর্মস্থল: হবিগঞ্জ\nআবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতেএখানে ক্লিককরুন।\nআবেদনের শেষ সময়: ২০ জানুয়ারি ২০২৬\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd0cbxmpd7tz",
    "title": "গাজায় চিকিৎসা সরঞ্জাম প্রবেশে বাধা, মৃত্যুর মুখে হাজারো রোগী",
    "publication_date": "2025-12-24T09:56:44+06:00",
    "keywords": "গাজা,আমার-দেশ,ইসরাইল",
    "body": "দুই বছরের যুদ্ধ ও চিকিৎসা সরঞ্জাম প্রবেশে ইসরাইলের বাধায় গাজার স্বাস্থ্য ব্যবস্থা অচল হয়ে পড়ার শঙ্কা দেখা দিয়েছে। মৃত্যুর মুখে হাজার হাজার রোগী। ওষুধ ও সরঞ্জাম সংকটে উপত্যকাটিতে ভয়াবহ মানবিক বিপর্যয়ের সৃষ্টি হয়েছে। খবর আল জাজিরার।\nগাজার স্বাস্থ্য মন্ত্রণালয়ের মহাপরিচালক মুনির আল-বারশ মঙ্গলবার আল জাজিরাকে বলেন, ইসরাইলি কর্তৃপক্ষ অতি প্রয়োজনীয় চিকিৎসা সরঞ্জাম প্রবেশে বাধা দিচ্ছে, যার গুরুতর অসুস্থ রোগীদের চিকিৎসা দেয়া কঠিন হয়ে পড়ছে।\nযুদ্ধবিধ্বস্ত গাজার চিকিৎসকরা দীর্ঘদিন ধরে সতর্ক করে আসছেন, ইসরাইল অতি প্রয়োজনীয় চিকিৎসা সরঞ্জাম প্রবেশের অনুমতি না দেয়ায় জীবন বাঁচানোর প্রচেষ্টা মারাত্মকভাবে ব্যাহত হচ্ছে। অক্টোবরে কার্যকর হওয়া যুক্তরাষ্ট্র-সমর্থিত যুদ্ধবিরতি সত্ত্বেও, ইসরাইল চিকিৎসা সহায়তা প্রবেশের অনুমতি না দিয়ে চুক্তি লঙ্ঘন করে চলেছে। এতে স্বাস্থ্য মন্ত্রণালয়ের ভাষ্য অনুযায়ী চলমান ও সংকটাপন্ন স্বাস্থ্য জরুরি অবস্থা আরও গভীর হচ্ছে।\nআল-বারশ জানান, ওষুধ ও চিকিৎসা সামগ্রীর ব্যাপক ঘাটতিতে ভুগছে গাজার স্বাস্থ্যব্যবস্থা, বিশেষ করে অস্ত্রোপচারের জন্য প্রয়োজনীয় সরঞ্জামের অভাব প্রকট। তিনি বলেন, প্রয়োজনীয় সরঞ্জামের প্রায় তিন-চতুর্থাংশই পাওয়া যাচ্ছে না। স্যালাইন, অবশ করার ওষুধ, গজ, ডায়ালাইসিস সামগ্রীর তীব্র সংকট রয়েছে। পাশাপাশি বিদ্যুৎ বিভ্রাট ও জেনারেটরের ভয়াবহ ঘাটতিও চিকিৎসা কার্যক্রমকে মারাত্মকভাবে ব্যাহত করছে।\nতার ভাষ্য অনুযায়ী, ফিলিস্তিনি কর্তৃপক্ষ গঠনের পর গত ৩০ বছরের মধ্যে এটি সবচেয়ে ভয়াবহ স্বাস্থ্য সংকট।\nমূলত ইসরাইলের দুই বছরের বেশি সময় ধরে চলা এই আগ্রাসনে গাজার প্রায় সব হাসপাতাল ও স্বাস্থ্যসেবা কেন্দ্র হামলার শিকার হয়েছে। অন্তত ১২৫টি স্বাস্থ্য স্থাপনা ক্ষতিগ্রস্ত হয়েছে, যার মধ্যে ৩৪টি হাসপাতাল। এ সময় ইসরাইলি হামলায় এক হাজার ৭০০ জনেরও বেশি স্বাস্থ্যকর্মী নিহত হয়েছেন। এখনো ৯৫ জন ফিলিস্তিনি চিকিৎসক ও স্বাস্থ্যকর্মীকে আটক করে রেখেছে ইসরাইল, যাদের মধ্যে ৮০ জনই গাজার।\nআল-বারশ বলেন, শুধু ইসরাইলি হামলায় আহতরাই নয়, এই সংকটে ভুগছেন আরও বহু রোগী। চিকিৎসার অভাবে প্রায় ৪ হাজার গ্লকোমা রোগী স্থায়ী অন্ধত্বের ঝুঁকিতে রয়েছেন। একই সঙ্গে প্রায় ৪০ হাজার বাস্তুচ্যুত অন্তঃসত্ত্বা নারী অস্বাস্থ্যকর আশ্রয়ে বসবাস করছেন। আর এটি তাদের ও অনাগত সন্তানের স্বাস্থ্যের জন্য মারাত্মক হুমকি।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amdpjgtisa9y5",
    "title": "বিধিভঙ্গের দায়ে বিএনপি প্রার্থীকে শোকজ করল নির্বাচন কমিশন",
    "publication_date": "2025-12-24T09:48:16+06:00",
    "keywords": "নির্বাচন-কমিশন,ইসি,বিএনপি,আমার-দেশ",
    "body": "মেলান্দহে মাহফিলের ব্যানারে আয়োজিত এক অনুষ্ঠানে ভোট প্রার্থনার অভিযোগে জামালপুর-৩ (মাদারগঞ্জ–মেলান্দহ) আসনের বিএনপি মনোনীত প্রার্থী মোস্তাফিজুর রহমান বাবুল ও তার স্ত্রীর বিরুদ্ধে কারণ দর্শানোর নোটিশ জারি করেছে নির্বাচন অনুসন্ধান ও বিচারিক কমিটি।\nমঙ্গলবার সন্ধ্যায় জামালপুর-৩ আসনের নির্বাচন অনুসন্ধান ও বিচারিক কমিটি এবং জামালপুরের সিভিল জজ (বকশীগঞ্জ) আরিফ হোসাইন স্বাক্ষরিত পত্রের মাধ্যমে এই নোটিশ জারি করা হয়। রাত ৯টার দিকে বিষয়টি নিশ্চিত করেন জামালপুর জেলা নির্বাচন কর্মকর্তা মুহাম্মদ আনোয়ারুল হক।\nনোটিশে উল্লেখ করা হয়, ত্রয়োদশ জাতীয় সংসদ নির্বাচনে বিএনপির প্রার্থী হিসেবে জামালপুর-৩ আসনে প্রচারণা চালানোর সময় একটি দোয়া মাহফিলের ভিডিও নির্বাচন অনুসন্ধান ও বিচারিক কমিটির নজরে আসে। ভিডিও পর্যালোচনায় দেখা যায়, গত ২২ ডিসেম্বর রাতে মেলান্দহ উপজেলার গোবিন্দী খানবাড়ী এলাকায় আয়োজিত ওই অনুষ্ঠানে প্রার্থী মোস্তাফিজুর রহমান বাবুলের উপস্থিতিতে তার স্ত্রী তুহিনা আক্তার শিউলি বক্তব্য প্রদান করেন এবং সেখানে প্রকাশ্যে ভোট প্রার্থনা করেন।\nকমিটির পর্যবেক্ষণে বলা হয়, ধর্মীয় অনুষ্ঠানের ব্যানারে এ ধরনের রাজনৈতিক বক্তব্য ও ভোট চাওয়ার বিষয়টি গণপ্রতিনিধিত্ব আদেশ, ১৯৭২ এবং সংসদ নির্বাচন রাজনৈতিক দল ও প্রার্থীর আচরণ বিধিমালা ২০২৫-এর বিধি ৩ ও ১৮-এর পরিপন্থি।\nএ বিষয়ে জেলা নির্বাচন কর্মকর্তা মুহাম্মদ আনোয়ারুল হক জানান, ‘নির্বাচনি আচরণবিধি লঙ্ঘনের ক্ষেত্রে কোনো দল বা প্রার্থীর প্রতি ছাড় নেই। অভিযোগের সত্যতা ও প্রমাণ পাওয়া গেলে নির্বাচন কমিশনের আইন অনুযায়ী যথাযথ ব্যবস্থা গ্রহণ করা হবে।’\nপ্রার্থীকে শোকজের বিষয়টি ঘিরে এলাকায় আলোচনার সৃষ্টি হয়েছে এবং কারণ দর্শানোর নোটিশের জবাবের ভিত্তিতে পরবর্তী সিদ্ধান্ত গ্রহণ করবে সংশ্লিষ্ট কর্তৃপক্ষ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdeqkfriak4q",
    "title": "দীর্ঘ ১৭ বছর পর কাল দেশে ফিরছেন তারেক রহমান",
    "publication_date": "2025-12-24T09:48:05+06:00",
    "keywords": "তারেক-রহমান,বিএনপি,আমার-দেশ",
    "body": "সব জল্পনা-কল্পনার অবসান ঘটিয়ে দীর্ঘ ১৭ বছরের নির্বাসিত জীবন শেষে আগামীকাল বৃহস্পতিবার দেশে ফিরছেন বিএনপির ভারপ্রাপ্ত চেয়ারম্যান তারেক রহমান। তাকে সংবর্ধনা দিতে ব্যাপক প্রস্তুতি গ্রহণ করেছে বিএনপি। তার প্রত্যাবর্তনের খবরে দলটির নেতাকর্মীদের মাঝে দেখা দিয়েছে বিপুল উচ্ছ্বাস, যা ছড়িয়ে পড়েছে তৃণমূল পর্যায়েও।\nতার আগমন উপলক্ষে ইতোমধ্যে বিভিন্ন জেলার নেতাকর্মীরা ঢাকায় আসতে শুরু করেছেন। দলীয় কর্মসূচিতে অংশ নিতে তারা নিজ উদ্যোগে বাস, ট্রাক ও মাইক্রোবাস ভাড়া করছেন। দলের নেতারা আশা করছেন, ওই দিন ভোর থেকেই রাজধানীর চারপাশ থেকে ঢাকামুখী জনস্রোত শুরু হবে।\nজানা গেছে, তারেক রহমানের স্বদেশ প্রত্যাবর্তনের দিনটিকে স্মরণীয় করে রাখতে সব ধরনের প্রস্তুতি নিয়েছে বিএনপি। যুবদল, স্বেচ্ছাসেবক দল ও ছাত্রদলের ঢাকা মহানগরের নেতাদের সমন্বয়ে গঠন করা হয়েছে শৃঙ্খলা কমিটি । বুকিং দেওয়া হয়েছে ১০ রুটের বিশেষ ট্রেন।\nদলীয় সূত্রে জানা গেছে, আগামীকাল দুপুরের মধ্য দেশের মাটিতে পা রাখবেন বিএনপির ভারপ্রাপ্ত চেয়ারম্যান। তাকে বহনকারী বাংলাদেশ বিমানের বাণিজ্যিক ফ্লাইটটি সিলেট হয়ে ঢাকায় আসবে। বেলা ১১টা ৫৫ মিনিটে স্ত্রী-কন্যাকে নিয়ে হযরত শাহজালাল আন্তর্জাতিক বিমানবন্দরে নামবেন তিনি।\nসংবর্ধনায়৫০লাখমানুষেরসমাগমহবে : রিজভী\nতারেক রহমানের সংবর্ধনা অনুষ্ঠানে ৫০ লাখ মানুষের সমাগম হবে বলে আশাবাদ ব্যক্ত করেছেন দলটির সিনিয়র যুগ্ম মহাসচিব ও অভ্যর্থনা কমিটির সদস্য সচিব রুহুল কবির রিজভী। গতকাল মঙ্গলবার ৩০০ ফিট এলাকার সংবর্ধনাস্থল পরিদর্শন শেষে তিনি বলেন, ২৫ ডিসেম্বর তারেক রহমান দেশে আসবেন। আজই (মঙ্গলবার) আমরা দেখতে পাচ্ছি বিভিন্ন জেলা থেকে লোক আসা শুরু হয়েছে। সুতরাং ২৫ ডিসেম্বর এখানে মানুষের মহামিলন ও মহামেলায় পরিণত হবে। তিনি আরো বলেন, নিরাপত্তার প্রথম দায়িত্ব সরকারের, এরপর দলের।\nবিমানবন্দরেযেভাবেঅভ্যর্থনাজানাবেবিএনপি\nআজ বুধবার সন্ধ্যা ৬টা ১৫ মিনিটে লন্ডনের হিথ্রো বিমানবন্দর থেকে ঢাকার উদ্দেশে যাত্রা করবেন তিনি। আগামীকাল ঢাকার হযরত শাহজালাল আন্তর্জাতিক বিমানবন্দরে পৌঁছানোর আগে তাকে বহনকারী বিমানটি সিলেটের ওসমানী আন্তর্জাতিক বিমানবন্দরে প্রায় এক ঘণ্টা যাত্রাবিরতি করবে।\nদলীয় সূত্রে জানা গেছে, দুপুর পৌনে ১২টায় ঢাকার হযরত শাহজালাল আন্তর্জাতিক বিমানবন্দরে তারেক রহমানকে স্বাগত জানাবেন দলটির স্থায়ী কমিটির সদস্যরা। সেখানে শুভেচ্ছা বিনিময়ের পর সাড়ে ১২টায় বিমানবন্দর থেকে সংবর্ধনাস্থলের উদ্দেশে রওনা করবেন। এ সময় নেতাকর্মীদের সঙ্গে শুভেচ্ছা বিনিময় করবেন তিনি। বেলা ৩টার পর চিকিৎসাধীন বিএনপি চেয়ারপারসন খালেদা জিয়াকে দেখতে এভারকেয়ার হাসপাতালে যাবেন তিনি। সেখান থেকে সন্ধ্যা ৭টার পর গুলশানের বাসার উদ্দেশে রওনা করবেন।\nবুলেটপ্রুফগাড়ি\nতারেক রহমানের নিরাপত্তায় বিএনপির কেনা বুলেটপ্রুফ গাড়িটি গত সোমবার ঢাকায় পৌঁছেছে। টয়োটা ল্যান্ডক্রুজার প্রাডো এলসি ২৫০ মডেলের গাড়িটির রেজিস্ট্রেশন ও ফিটনেস অনুমোদন দিয়েছে বিআরটিএ। এছাড়া নিরাপত্তার জন্য একাধিক আগ্নেয়াস্ত্রের অনুমোদন দিয়েছে সরকার।\nসংবর্ধনারমঞ্চপ্রস্তুত\nবিশ্বরোড থেকে পূর্বাচলমুখী ৩০০ ফিট সড়কের একটি অংশজুড়ে মঞ্চ তৈরির কাজ চলছে। আজ বুধবার রাতের মধ্যে মঞ্চ তৈরির কাজ শেষ হবে বলে জানিয়েছেন সংশ্লিষ্টরা। প্রায় ৯০০টি মাইক লাগনো হবে রাজধানীতে। এয়ারপোর্ট থেকে শুরু করে আবদুল্লাহপুর, বিশ্বরোড, বনানী হয়ে মহাখালী, যমুনা ফিউচার পার্ক, ৩০০ ফিটের রাস্তা ধরে কাঞ্চন ব্রিজ পর্যন্ত লাগানো হচ্ছে এসব মাইক। পুরা এলাকা সিসিটিভির নিয়ন্ত্রণে থাকবে।\nতারেক রহমানের সংবর্ধনা মঞ্চে সঙ্গী হবেন তার সহধর্মিণী ডা. জোবাইদা রহমান, একমাত্র সন্তান ব্যারিস্টার জাইমা রহমান, বিএনপির স্থায়ী কমিটির সদস্য এবং যুগপৎ আন্দোলনের শীর্ষ নেতারা । এছাড়া দেশের বিশিষ্ট নাগরিকরা উপস্থিত থাকবেন।\nশহরজুড়েথাকবেএলইডিডিসপ্লে\nনেতাকর্মীদের ঢল ৩০০ ফিট ছাড়িয়ে বিমানবন্দর, উত্তরা, বনানী পর্যন্ত যাওয়ার সম্ভবনা রয়েছে। এ লক্ষ্যে মাইকের পাশাপাশি শহরের গুরুত্বপূর্ণ স্থানে ডিজিটাল এলইডি ডিসপ্লে স্থাপন করা হবে।\nপ্রস্তুতথাকবেমেডিকেলটিম\nতারেক রহমানের দেশে আসাকে কেন্দ্র করে লাখ লাখ নেতাকর্মীর সমাগম হবে ঢাকায়। ফলে জরুরি স্বাস্থ্যসেবার জন্য মোবাইল মেডিকেল টিম গঠন করেছে বিএনপি। দলটির স্বাস্থ্যবিষয়ক সম্পাদক ডা. রফিকুল ইসলাম আমার দেশকে বলেন, জরুরি চিকিৎসার জন্য ৩০টি মোবাইল মেডিকেল টিম গঠন করা হয়েছে। পাশাপাশি বিমানবন্দর ও ৩০০ ফিটের আশপাশে অবস্থিত হাসপাতালগুলো প্রস্তুত থাকবে।\nডক্টরস অ্যাসোসিয়েশন অব বাংলাদেশের (ড্যাব) সাংগঠনিক সম্পাদক ডা. বাছেদুর রহমান সোহেল আমার দেশকে বলেন, তারেক রহমানকে স্বাগত জানাতে আজ থেকে সারা দেশ থেকে নেতাকর্মীরা ঢাকায় আসতে শুরু করবেন। এ সময় জরুরি চিকিৎসার জন্য শহরের প্রতিটি প্রবেশমুখে ড্যাবের পক্ষ থেকে মেডিকেল টিম অবস্থান করবে। ২৫ ডিসেম্বর সংবর্ধনাস্থলে তিনটি অস্থায়ী মেডিকেল ক্যাম্প ও ২৫টি অ্যাম্বুলেন্স থাকবে।\nবিমানবন্দরেকঠোরনিরাপত্তাওড্রোনউড্ডয়ননিষিদ্ধ\nযাত্রীসেবা, নিরাপত্তা এবং অপারেশনাল শৃঙ্খলা বজায় রাখার স্বার্থে আজ সন্ধ্যা থেকে ২৫ ডিসেম্বর সন্ধ্যা পর্যন্ত বিমানবন্দর এলাকায় নির্ধারিত যাত্রী ব্যতীত সব সহযাত্রী ভিজিটর প্রবেশ সম্পূর্ণভাবে নিষিদ্ধের ঘোষণা করেছে সিভিল অ্যাভিয়েশন। পাশাপাশি গত ১৮ ডিসেম্বর থেকে ১৫ ফেব্রুয়ারি পযর্ন্ত বিমানবন্দর এলাকায় ড্রোন উড্ডয়ন নিষিদ্ধ করেছে বিমানবন্দর কর্তৃপক্ষ। বিশেষ প্রয়োজনে ড্রোন উড্ডয়ন প্রয়োজন হলে অনুমতি নিতে হবে।\nবিমানবন্দরথেকেগুলশানেরবাসাপর্যন্তকড়ানিরাপত্তাবেষ্টনী\nতারেক রহমান বিমানবন্দর থেকে আরেক জায়গায় গমনাগমনের সময় পাবেন পুলিশ প্রোটেকশনসহ বিশেষ নিরাপত্তা। এছাড়া তার বাসভবন ও অফিসেও থাকবে কয়েক স্তরের নিরাপত্তা। ইউনিফর্মধারী পুলিশের পাশাপাশি থাকবে সাদা পোশাকের পুলিশ।\nএছাড়া তার নিরাপত্তা নিশ্চিতে দলের পক্ষ থেকে প্রধান নিরাপত্তা কর্মকর্তা হিসেবে ব্রিগেডিয়ার জেনারেল (অব.) একেএম শামছুল ইসলামকে দায়িত্ব দেওয়া হয়েছে। তার নেতৃত্বে চেয়ারপারসনের সিকিউরিটি ফোর্সসহ একাধিক টিম কাজ করবে। এছাড়া দলের বিশ্বস্ত নেতাকর্মীদের সমন্বয়েও একটি টিম গঠন করা হয়েছে।\n১০রুটেস্পেশালট্রেন\nনেতাকর্মী ও সমর্থকদের ঢাকায় যাতায়াতের উদ্দেশে ১০টি রুটে স্পেশাল ট্রেনের ব্যবস্থা করা হয়েছে। এজন্য স্বল্প দূরত্বের রাজবাড়ী কমিউটার (রাজবাড়ী-পোড়াদহ), ঢালারচর এক্সপ্রেস (পাবনা-রাজশাহী) এবং রোহনপুর কমিউটার (রোহনপুর-রাজশাহী) ট্রেনের বৃহস্পতিবারের যাত্রা স্থগিত থাকবে বলে জানিয়েছে রেলপথ মন্ত্রণালয়।\nএছাড়া নিয়মিত চলাচলকারী একাধিক ট্রেনে চাহিদার ভিত্তিতে অতিরিক্ত কোচ সংযোজন করা হবে। স্পেশাল ট্রেন এবং অতিরিক্ত কোচে দলীয় নেতাকর্মীদের যাতায়াতের ক্ষেত্রে শর্ত হিসেবে নির্বাচনি আচরণ বিধিমালা, ২০২৫ প্রতিপালনের জন্য নির্দেশনা দেওয়া হয়েছে।\nস্থায়ীকমিটিরবৈঠকেতারেকেরফেরানিয়েআলোচনা\nবিএনপির স্থায়ী কমিটির বৈঠকে তারেক রহমানের দেশে ফেরা নিয়ে আলোচনা করেন দলটির নীতিনির্ধারকরা। এছাড়া বৈঠকে শরিক দলগুলোর সঙ্গে আসন বণ্টন নিয়ে আলোচনা করেন তারা। এ সময় কেউ কেউ তারেক রহমানকে ঢাকা থেকে নির্বাচন করতে অনুরোধও জানান।\nবৈঠকে তারেক রহমানের সংবর্ধনা মঞ্চে কারা উপস্থিত থাকবেন, তা নিয়েও আলোচনা হয়। সেখানে সিদ্ধান্ত হয়, দলের স্থায়ী কমিটির সদস্য ছাড়াও ঢাকা মহানগর উত্তর ও দক্ষিণ বিএনপি এবং দলের অঙ্গ ও সহযোগী সংগঠনের সুপার ‘টু’ নেতারা থাকবেন। এর বাইরে নিহত ও আহত জুলাইযোদ্ধা পরিবারের একজন করে সদস্য থাকবেন।\nবিএনপির ভারপ্রাপ্ত চেয়ারম্যান তারেক রহমান লন্ডন থেকে ভার্চুয়ালি সংযুক্ত হয়ে বৈঠকে সভাপতিত্ব করেন। মহাসচিব মির্জা ফখরুল ইসলাম আলমগীর ছাড়াও দলের স্থায়ী কমিটির সদস্য খন্দকার মোশাররফ হোসেন, মির্জা আব্বাস, গয়েশ্বর চন্দ্র রায়, আব্দুল মঈন খান, নজরুল ইসলাম খান, আমীর খসরু মাহমুদ চৌধুরী, সালাহউদ্দিন আহমেদ, সেলিমা রহমান, ইকবাল হাসান মাহমুদ টুকু, মেজর (অব.) হাফিজ উদ্দিন আহমদ এবং ডা. জাহিদ হোসেন উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdggnzrafnec",
    "title": "ঘন কুয়াশায় দৌলতদিয়া–পাটুরিয়া নৌরুটে ফেরি চলাচল বন্ধ",
    "publication_date": "2025-12-24T09:44:55+06:00",
    "keywords": "আমার-দেশ,গোয়ালন্দ,রাজবাড়ী,দৌলতদিয়া-পাটুরিয়া",
    "body": "ঘন কুয়াশার কারণে দেশের গুরুত্বপূর্ণ দৌলতদিয়া–পাটুরিয়া নৌরুটে আজ বুধবার (২৪ ডিসেম্বর) ভোর পৌনে ৬টা থেকে ফেরি চলাচল সাময়িকভাবে বন্ধ রেখেছে ঘাট কর্তৃপক্ষ। এতে নদী পারাপারে আসা যাত্রী ও বিভিন্ন ধরনের যানবাহন গুলো দুর্ভোগে পড়েছে।\nবিআইডব্লিউটিসি দৌলতদিয়া কার্যালয়ের মহাব্যবস্থাপক (বাণিজ্য) মোহাম্মদ সালাউদ্দিন জানান, ভোররাত থেকে নদী অববাহিকায় ঘন কুয়াশা পড়তে শুরু করে। সময় বাড়ার সঙ্গে সঙ্গে কুয়াশার ঘনত্ব বৃদ্ধি পায় এবং নৌপথে দৃশ্যমানতা মারাত্মকভাবে কমে যায়। ফলে নৌপথের মার্কিং বাতিগুলো অস্পষ্ট হয়ে পড়ে।\nতিনি আরো জানান, সম্ভাব্য নৌদুর্ঘটনা এড়াতে নিরাপত্তার স্বার্থে ফেরিসহ সকল ধরনের নৌযান চলাচল সাময়িকভাবে বন্ধ ঘোষণা করা হয়েছে। কুয়াশার ঘনত্ব কমে এলে পরিস্থিতি বিবেচনা করে পুনরায় ফেরি চলাচল স্বাভাবিক করা হবে।\nএদিকে ব্যস্ততম এই নৌরুটে হঠাৎ ফেরি চলাচল বন্ধ হয়ে যাওয়ায় পণ্যবাহী ট্রাক, বাস, প্রাইভেটকারসহ বিভিন্ন যানবাহন দৌলতদিয়া ও পাটুরিয়া ঘাট এলাকায় আটকা পড়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdkjgdocrplx",
    "title": "নোয়াখালী থেকে ঢাকায় যাবেন বিএনপির লক্ষাধিক নেতাকর্মী",
    "publication_date": "2025-12-24T09:38:52+06:00",
    "keywords": "বিএনপি,আমার-দেশ,নোয়াখালী",
    "body": "বিএনপির ভারপ্রাপ্ত চেয়ারম্যান তারেক রহমান দীর্ঘ ১৭ বছর পর স্বদেশ প্রত্যাবর্তনকে ঘিরে নোয়াখালী জেলা বিএনপি অঙ্গ ও সহযোগী সংগঠনের নেতাকর্মীরা উজ্জীবিত। জেলা শহর থেকে প্রান্তিক এলাকায় সর্বত্র সাজ সাজ বিরাজ করেছে। নেতাকর্মীগন আনন্দিত উচ্ছ্বাসিত।\nদীর্ঘ প্রতীক্ষার পর ভারপ্রাপ্ত চেয়ারম্যানের আগমনে পুরো জেলা জুড়ে পোস্টার ফেস্টুন ব্যানার বিলবোর্ডে চেয়ে গেছে। নোয়াখালী জেলা শহর মাইজদী বাণিজ্যিক শহর চৌমুহনী থেকে শুরু করে প্রতিটি উপজেলার প্রত্যন্ত গ্রামাঞ্চল দলীয় নেতাকর্মী সমর্থকগণ মিছিল সমাবেশে মুখরিত করে রাখছেন।\nকেন্দ্রীয় বিএনপি'র ভাইস চেয়ারম্যান, নোয়াখালী-৪ আসনের বিএনপির মনোনীত প্রার্থী চারবারের সাবেক সংসদ সদস্য মো. শাহজাহান বলেন, তারেক রহমানকে বরন করতে দলীয় নেতাকর্মী সমর্থকদের বাহিরেও দেশের কোটি কোটি জনতা অধীর আগ্রহে অপেক্ষা করছে। ইতিমধ্যে আমরা দলীয় প্রস্তুতি সম্পন্ন করেছি। আমাদের প্রস্তুতির বাহিরেও দেশের প্রত্যন্ত অঞ্চল থেকে লক্ষ লক্ষ সাধারণ জনগণ ইতিমধ্যে ঢাকায় পৌঁছে অবস্থান করতেছে। ২৫ ডিসেম্বর ঢাকা জনসমুদ্রে পরিণত হবে। তারেক রহমানের স্বদেশ প্রত্যাবর্তন ও অভ্যর্থনা দেশের জন্য এবং বাংলাদেশের রাজনীতিতে নতুন এক ইতিহাস সৃষ্টি হবে।\nনোয়াখালী জেলা বিএনপির আহবায়ক মাহাবুব আলমগীর আলো বলেন, বিএনপি চেয়ারপারসন দেশনেত্রী বেগম খালেদা জিয়া আমাদের গ্রেটার নোয়াখালীর মেয়ে। সে নিরিখে গ্রেটার নোয়াখালী বিএনপির ঘাটি। বিগত আওয়ামী ফ্যাসিস্ট সরকার তারেক রহমানকে মিথ্যাও ষড়যন্ত্রমূলক মামলা দিয়ে চরমভাবে হয়রানি করেছে। যার ফলে দীর্ঘ ১৭ বছর তিনি দেশে আসতে পারেননি, নির্বাসিত ছিলেন। আজ তিনি মামলা থেকে মুক্ত হয়ে শহীদ প্রেসিডেন্ট জিয়ার ঘোষিত স্বাধীন বাংলাদেশে প্রত্যাবর্তন করবেন। তারেক রহমানের স্বদেশ প্রত্যাবর্তনকে ঘিরে নোয়াখালী থেকে ঢাকাতে লক্ষাধিক লোকের সমাগম হবে। স্মরণকালের ঐতিহাসিক জনসমাগম ঘটবে এই অভ্যর্থনায়। নেতাকর্মীদের মধ্যে ব্যাপক উৎসাহ উদ্দীপনা বিরাজ করছে। ইতিহাসের সাক্ষী হতে সবাই আগামীকাল সকাল থেকেই ঢাকায় রওনা হবে। ঢাকার ৩০০ ফিট এলাকায় আমরা নেতাকে বরণ করতে প্রস্তুত। নোয়াখালীর ৯টি উপজেলা থেকে লক্ষাধিক নেতাকর্মী সমর্থকদের নিয়ে ২৫ ডিসেম্বর ঢাকায় অবস্থান করব। ইতিমধ্যে প্রোগ্রামে যোগদানের জন্য অনেকে ঢাকা চলে গেছে।\nনোয়াখালী জেলা বিএনপি'র সদস্য সচিব ও নোয়াখালী পৌরসভার সাবেক মেয়র হারুনুর রশিদ আজাদ বলেন, ভারপ্রাপ্ত চেয়ারম্যানকে বরণ করতে দেশ প্রতীক্ষার প্রহর গুনছে। বর্তমানে আমাদের আবেগ অনুভূতির কেন্দ্রবিন্দু হলো ভারপ্রাপ্ত চেয়ারম্যান তারেক রহমান। আমরা নোয়াখালীবাসী অত্যন্ত আনন্দিত ও উজ্জীবিত। তার আগমন নিঃসন্দেহে দলের জন্য দেশের জন্য ও রাজনীতির জন্য কল্যাণ বয়ে আনবে। নেতার আগমনে দলের নেতাকর্মীরা অত্যন্ত উজ্জীবিত। এর ফলে নেতাকর্মীরা নতুন উদ্যমে প্রাণ ভরে কাজ করতে পারবে। এতে করে দলের নেতাকর্মীরা উজ্জীবিত হবে, ফলে নতুন আঙ্গিকে কাজ করার উদ্দীপনা পাবে। আমাদের দলের সকল পর্যায়ের নেতাকর্মীরা ঐক্যবদ্ধ। জেলা সদর সুবর্ণচর ও আশপাশের উপজেলা থেকে বরন অনুষ্ঠানে যোগদানের জন্য ইতিমধ্যে ৫০ হাজার লোক ঢাকায় গিয়ে অবস্থান করতেছে।\nনোয়াখালী জেলা যুবদলের সভাপতি ও কেন্দ্রীয় যুবদলের সাবে সহ-সাধারণ সম্পাদক মনজুরুল আজিম সুমন বলেন, ভারপ্রাপ্ত চেয়ারম্যান তারেক রহমানের আগমনে নোয়াখালী জেলা যুবদলের মাঝে ব্যাপক উৎসব উদ্দীপনা বিরাজ করছে। দলের সকল পর্যায়ের নেতাকর্মী সমর্থকগণ আনন্দিত ও উচ্ছ্বসিত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdpyk0djat7g",
    "title": "ভেনেজুয়েলায় একমাত্র বিদেশি তেল কোম্পানি হিসেবে টিকে আছে শেভরন",
    "publication_date": "2025-12-24T09:32:59+06:00",
    "keywords": "যুক্তরাষ্ট্র,আমার-দেশ,ভেনিজুয়েলা",
    "body": "যুক্তরাষ্ট্র ও ভেনেজুয়েলার মধ্যে তীব্র রাজনৈতিক উত্তেজনার মধ্যেই বিশ্বের সবচেয়ে বড় তেল মজুতের দেশ ভেনেজুয়েলায় কার্যক্রম চালিয়ে যাচ্ছে মার্কিন তেল কোম্পানি শেভরন। বর্তমানে শেভরনই একমাত্র বিদেশি কোম্পানি, যাকে ভেনেজুয়ায় তেল উত্তোলনের অনুমতি দেওয়া হয়েছে।\nগত সপ্তাহে ভেনেজুয়েলার তেল ট্যাংকারের ওপর যুক্তরাষ্ট্রের সম্পূর্ণ অবরোধ আরোপের পর শেভরনের উপস্থিতি আবারও আলোচনার কেন্দ্রে এসেছে। কঠোর মার্কিন নিষেধাজ্ঞার মধ্যেও কীভাবে কোম্পানিটি টিকে আছে, তা নিয়ে প্রশ্ন উঠেছে।\nকেন ভেনেজুয়েলায় শেভরন?\nভেনেজুয়েলায় শেভরনের যাত্রা শুরু প্রায় এক শতাব্দী আগে। ১৯২৩ সালের এপ্রিল মাসে ভেনেজুয়েলান গালফ অয়েল কোম্পানি প্রতিষ্ঠিত হয় এবং ১৯২৪ সালের আগস্টে মারাকাইবো হ্রদের কাছে প্রথম তেলকূপ থেকে উৎপাদন শুরু হয়। পরবর্তীতে উরুমাকো ও বোসকানসহ নতুন তেলক্ষেত্রে কার্যক্রম সম্প্রসারিত হয়। বর্তমানে অধিকাংশ মজুত রয়েছে অরিনোকো বেল্টে।\n১৯৮৪ সালে গালফ অয়েল ও স্ট্যান্ডার্ড অয়েল অব ক্যালিফোর্নিয়া একীভূত হয়ে গড়ে ওঠে বর্তমান শেভরন। বর্তমানে কোম্পানিটি চারটি তেলক্ষেত্র ও একটি অফশোর গ্যাসক্ষেত্র থেকে তেল ও গ্যাস উত্তোলন করছে। রাষ্ট্রায়ত্ত পিডিভিএসএর সঙ্গে যৌথ উদ্যোগে পরিচালিত এসব প্রকল্পে প্রায় ৩ হাজার মানুষের কর্মসংস্থান হয়েছে।\nআন্তর্জাতিক জ্বালানি সংস্থার (আইইএ) তথ্য অনুযায়ী, ২০২৩ সালে ভেনেজুয়েলায় প্রায় ৩০৩ বিলিয়ন ব্যারেল তেলের মজুত ছিল, যা বিশ্ব মোট মজুতের প্রায় ১৭ শতাংশ।\n২০১৯ সাল থেকে ভেনেজুয়েলার তেলের ওপর যুক্তরাষ্ট্রের নিষেধাজ্ঞা কার্যকর রয়েছে। ২০২৩ সালে কিছু লাইসেন্স দেওয়া হলেও ২০২৫ সালের প্রথমার্ধে প্রেসিডেন্ট ডোনাল্ড ট্রাম্প সেগুলো বাতিল করেন। পরে কেবল শেভরনকে বিশেষ ছাড় দেওয়া হয়।\nশেভরন জানিয়েছে, তারা যুক্তরাষ্ট্র সরকারের নির্ধারিত আইন ও নিষেধাজ্ঞা কাঠামোর মধ্যেই কাজ করছে এবং তাদের উপস্থিতি স্থানীয় অর্থনীতি, অঞ্চল ও যুক্তরাষ্ট্রের জ্বালানি নিরাপত্তার জন্য “স্থিতিশীল ভূমিকা” রাখছে।\nকত তেল উৎপাদন হয়?\nবিশ্লেষকদের মতে, বর্তমানে ভেনেজুয়েলার দৈনিক তেল উৎপাদন ৮ থেকে ৯ লাখ ব্যারেলের মধ্যে, যেখানে একসময় তা ৩০ লাখ ব্যারেলের বেশি ছিল। এর প্রায় ১০ শতাংশ উৎপাদন করে শেভরন।\nশেভরনের মাধ্যমে প্রতিদিন আনুমানিক ১ লাখ ৫০ হাজার থেকে ২ লাখ ব্যারেল তেল উত্তোলন হয়, যার সবটাই যুক্তরাষ্ট্রে রপ্তানি করা হয়। তবে এই তেল উচ্চ সালফারযুক্ত ও ভারী হওয়ায় পরিশোধন করা কঠিন। এটি মূলত ডিজেল বা অ্যাসফল্টজাত পণ্যে ব্যবহৃত হয়।\nনিষেধাজ্ঞার কারণে ভেনেজুয়েলা বাধ্য হয়ে তাদের বেশিরভাগ তেল কম দামে কালোবাজারে, প্রধানত এশিয়ার দেশগুলোতে বিক্রি করছে। বিশেষজ্ঞদের মতে, নতুন মার্কিন অবরোধে এসব অবৈধ রপ্তানি প্রায় ৫০ শতাংশ পর্যন্ত কমে যেতে পারে।\nযুক্তরাষ্ট্রের কি এই তেল প্রয়োজন?\nমেক্সিকো উপসাগরীয় অঞ্চলে যুক্তরাষ্ট্রের কিছু রিফাইনারি বিশেষভাবে ভেনেজুয়েলার ভারী তেল পরিশোধনের জন্য নির্মিত। তবে বিশ্লেষকদের মতে, যুক্তরাষ্ট্রের জন্য এই তেল অপরিহার্য নয়।\nবিশেষজ্ঞ স্টিফেন স্কর্ক বলেন, “যুক্তরাষ্ট্রের এই তেলের প্রয়োজন নেই।” তাঁর মতে, এটি মূলত রাজনৈতিক হিসাব। যুক্তরাষ্ট্র চায় না ভেনেজুয়েলা থেকে তাদের সরে যাওয়ার ফলে তৈরি হওয়া শূন্যতা চীন বা রাশিয়ার মতো দেশগুলো পূরণ করুক।\nএই প্রেক্ষাপটে, শেভরন শুধু একটি তেল কোম্পানি নয়, বরং ভেনেজুয়েলায় যুক্তরাষ্ট্রের কৌশলগত উপস্থিতির গুরুত্বপূর্ণ প্রতীক হিসেবেও বিবেচিত হচ্ছে।\nতথ্যসূত্র: এএফপি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd6tbyqaqpbt",
    "title": "আসাম বাংলাদেশের অংশ হয়ে যাবে, শঙ্কা মুখ্যমন্ত্রী হিমন্ত শর্মার",
    "publication_date": "2025-12-24T09:28:30+06:00",
    "keywords": "ভারত,বাংলাদেশ,আমার-দেশ",
    "body": "ভারতের মুখ্যমন্ত্রী হিমন্ত বিশ্ব শর্মা দাবি করেছেন, উত্তর-পূর্ব রাজ্যটিতে বাংলাদেশি বংশোদ্ভূত মানুষের সংখ্যা বাড়ছে। তার আশঙ্কা এ সংখ্যা আর মাত্র ১০ শতাংশ বৃদ্ধি পেলে আসাম ‘স্বয়ংক্রিয়ভাবে বাংলাদেশের অন্তর্ভুক্ত’ হয়ে যাবে। মঙ্গলবার একটি সরকারি অনুষ্ঠানে সাংবাদিকদের তিনি একথা বলেন। খবর এনডিটিভির।\nহিমন্ত বিশ্ব শর্মা আরো দাবি করেন, ‘আসামে জনসংখ্যার ৪০ শতাংশ বাংলাদেশি বংশোদ্ভূত। যদি এটি আরো ১০ শতাংশ বৃদ্ধি পায়, তাহলে আমরা স্বয়ংক্রিয়ভাবে অন্তর্ভুক্ত হব।’ তিনি বলেন, এ কারণেই গত পাঁচ বছর ধরেই এই বিষয়টি নিয়ে সতর্ক করে আসছেন।\nএনডিটিভির দাবি, চলতি মাসের শুরুতে বাংলাদেশের ন্যাশনাল সিটিজেন পার্টির (এনসিপি) নেতা হাসনাত আবদুল্লাহর একটি মন্তব্য নিয়ে ভারতের বিভিন্ন গণমাধ্যমে খবর প্রকাশিত হয়। সেখানে তিনি বলেন, নয়াদিল্লি যদি বাংলাদেশকে অস্থিতিশীল করার চেষ্টা করে, তাহলে ঢাকার উচিত ভারতের উত্তর-পূর্বাঞ্চলকে ‘বিচ্ছিন্ন’ করে রাখা এবং ওই অঞ্চলের বিচ্ছিন্নতাবাদী শক্তিগুলোকে সহায়তা দেয়া।\nভারতের মূল ভূখণ্ড থেকে উত্তর-পূর্বাঞ্চলীয় রাজ্যগুলোকে বিচ্ছিন্ন করার বিষয়ে সাম্প্রতিক সেই বক্তব্য ঘিরে এরআগেও কড়া প্রতিক্রিয়া জানিয়েছিলেন মুখ্যমন্ত্রী হিমন্ত শর্মা। তিনি বলেন, এ ধরনের হুমকি ভারত সহ্য করবে না। তার দাবি, বাংলাদেশের নেতারা যদি ভারতের মূল ভূখণ্ড থেকে উত্তর-পূর্বাঞ্চল বিচ্ছিন্ন করার হুমকি দিতে থাকেন, তাহলে দিল্লি আর বেশি দিন চুপ থাকবে না।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd3wxbyw8jqr",
    "title": "লন্ডনে গ্রেটা থুনবার্গ গ্রেপ্তার",
    "publication_date": "2025-12-24T09:22:41+06:00",
    "keywords": "ফিলিস্তিন,আমার-দেশ,যুক্তরাজ্য",
    "body": "ফিলিস্তিনের প্রতি সংহতি জানিয়ে প্যালেস্টাইন অ্যাকশনের এক বিক্ষোভে অংশ নেওয়ার কারণে সুইডিশ জলবায়ু ও মানবাধিকারকর্মী গ্রেটা থুনবার্গকে গ্রেপ্তার করেছে যুক্তরাজ্যের পুলিশ।\nমঙ্গলবার (২৩ ডিসেম্বর) মধ্য লন্ডনের আসপেন ইন্সুরেন্স অফিসের সামনে ফিলিস্তিনপন্থি বিক্ষোভ অনুষ্ঠিত হয়। এতে অংশগ্রহণকারী গ্রেটা থুনবার্গকে হাতে একটি প্ল্যাকার্ড বহন করতে দেখা যায়, যেখানে লেখা ছিল—“আমি প্যালেস্টাইন অ্যাকশন প্রিজনারকে সমর্থন করি এবং গণহত্যার বিরোধিতা করি।”\nলন্ডন সিটি পুলিশ এক বিবৃতিতে গ্রেটার নাম উল্লেখ না করে জানায়, ২২ বছর বয়সী এক তরুণীকে গ্রেপ্তার করা হয়েছে। পুলিশের ভাষ্য অনুযায়ী, নিষিদ্ধ ঘোষিত একটি সংগঠনের সমর্থনে প্ল্যাকার্ড প্রদর্শনের অভিযোগে তাকে আটক করা হয়।\nউল্লেখ্য, গত জুলাই মাস থেকে যুক্তরাজ্যে প্যালেস্টাইন অ্যাকশনকে নিষিদ্ধ ঘোষণা করা হয়েছে। এরপর থেকে সংগঠনটির প্রতি সমর্থন জানিয়ে বিক্ষোভে অংশ নেওয়ার অভিযোগে কয়েকশ মানুষকে গ্রেপ্তার করা হয়েছে বলে জানিয়েছে কর্তৃপক্ষ।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdcfkpxjsma9",
    "title": "১৫ কোটি টাকা মূল্যের কষ্টিপাথরের মূর্তি উদ্ধার",
    "publication_date": "2025-12-24T09:16:01+06:00",
    "keywords": "নওগাঁ,আমার-দেশ,ধামইরহাট",
    "body": "নওগাঁর ধামইরহাটে ১৫ কোটি টাকা মূল্যের কষ্টিপাথরের মূর্তি উদ্ধার করেছে বিজিবি। মঙ্গলবার (২৩ ডিসেম্বর) বিকালে উপজেলার শিমুলতলী বিওপির মেইন পিলার ২৫৯ হতে আনুমানিক ২ কিলোমিটার বাংলাদেশের অভ্যন্তরে উত্তর কাশিপুর গ্রামের নলপুকুর বুড়ল দিঘী থেকে ২৭ কেজি ওজনের একটি কষ্টিপাথর সদৃশ্য মূর্তি উদ্ধার করা হয়।\nপত্নীতলা ১৪ বিজিবি অধিনায়ক লেফটেন্যান্ট কর্নেল মো. আব্দুল্লাহ আল মামুন জানান, সুবেদার মো. তহুরুল ইসলাম-এর নেতৃত্বে বিজিবির সদস্যরা মূর্তিটি উদ্ধার করেন।\nএর আগে দিঘি খনন করার সময়ে মূর্তিটি নজরে আসে। পরে স্থানীয়দের সহযোগিতায় বিজিবি মূর্তিটি উদ্ধার করেছেন। মূর্তিটির সিজার মূল্য নির্ধারণ করা হয়েছে প্রায় ১৫ কোটি টাকা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdy6xqhrb3fj",
    "title": "সমুদ্র বন্দর নির্মাণে চীনের সঙ্গে ৪.১ বিলিয়ন ডলারের চুক্তি কুয়েতের",
    "publication_date": "2025-12-24T09:09:32+06:00",
    "keywords": "আমার-দেশ,চীন,কুয়েত",
    "body": "অর্থনীতিকে বহুমুখী করতে এবং বৈশ্বিক বাণিজ্যে ভূমিকা জোরদার করার লক্ষ্যে চীনের সঙ্গে ৪ দশমিক ১ বিলিয়ন ডলারের একটি চুক্তি স্বাক্ষর করেছে কুয়েত। এই চুক্তির আওতায় দেশটিতে একটি বৃহৎ সমুদ্র বন্দর নির্মাণ করা হবে।\nবার্তা সংস্থা এএফপির খবরে জানানো হয়েছে, কুয়েতের সরকারি আর্থিক তদারকি সংস্থা স্টেট অডিট ব্যুরো সোমবার জানায়, বুবিয়ান দ্বীপে মুবারক আল-কাবির বন্দর প্রকল্প বাস্তবায়নে প্রকৌশল, সরবরাহ ও নির্মাণ খাতে ব্যয় হবে ১ দশমিক ২৮ বিলিয়ন কুয়েতি দিনার, যা ডলারে প্রায় ৪ দশমিক ১৬ বিলিয়ন।\nরাষ্ট্রায়ত্ত গণমাধ্যমের তথ্যমতে, বন্দর নির্মাণসংক্রান্ত চুক্তি স্বাক্ষর অনুষ্ঠানে কুয়েতের প্রধানমন্ত্রী শেখ আহমদ আল-আব্দুল্লাহ আল-আহমদ আল-সাবাহ উপস্থিত ছিলেন। তিনি বলেন, এই প্রকল্প কুয়েতের আঞ্চলিক ও আন্তর্জাতিক বাণিজ্য সম্প্রসারণে সহায়ক হবে এবং বৈশ্বিক সরবরাহ ব্যবস্থায় দেশটির অংশগ্রহণ আরও বাড়াবে।\nচীনের ভারপ্রাপ্ত চার্জ দ্য অ্যাফেয়ার্স লিউ শিয়াং বলেন, এই চুক্তি চীনের ‘বেল্ট অ্যান্ড রোড’ উদ্যোগে কুয়েতের অংশগ্রহণের প্রতিফলন।\nএর আগে ২০২৩ সালে কুয়েত ও চীন সাতটি সমঝোতা স্মারক স্বাক্ষর করে। এসব চুক্তির মধ্যে মুবারক আল-কাবির বন্দর ছাড়াও আবাসন, পানি পরিশোধন ও নবায়নযোগ্য জ্বালানি খাতের প্রকল্প অন্তর্ভুক্ত ছিল।\nসূত্র: এএফপি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdkchayciasr",
    "title": "বড়দিনে আবহাওয়া কেমন থাকবে, জানাল আবহাওয়া অফিস",
    "publication_date": "2025-12-24T09:04:11+06:00",
    "keywords": "আবহাওয়া,আমার-দেশ",
    "body": "দেশজুড়ে শুষ্ক ও ঠান্ডা আবহাওয়া থাকবে ২৫ ডিসেম্বর বড়দিন উদযাপনের দিন । আবহাওয়া অধিদফতরের পূর্বাভাস অনুযায়ী, উৎসবের দিন উল্লেখযোগ্য কোনো বৃষ্টিপাতের সম্ভাবনা নেই।\nদেশের সর্বোচ্চ তাপমাত্রা ২৫ থেকে ২৭ ডিগ্রি সেলসিয়াসের মধ্যে এবং সর্বনিম্ন তাপমাত্রা ১২ থেকে ১৬ ডিগ্রি সেলসিয়াসের মধ্যে ওঠানামা করতে পারে। উত্তর-পশ্চিম দিক থেকে বয়ে আসা হালকা হিমেল বাতাসের কারণে রাতের তাপমাত্রা দিনে তুলনায় বেশি কমে থাকবে। বিশেষ করে দেশের উত্তরাঞ্চলে শীতের প্রকোপ দক্ষিণাঞ্চলের তুলনায় বেশি অনুভূত হবে।\nপূর্বাভাসে বলা হয়েছে, সকাল থেকে দুপুর পর্যন্ত দেশের বেশিরভাগ এলাকায় কুয়াশা থাকতে পারে। নদী অববাহিকা, উত্তর, পশ্চিম ও মধ্যাঞ্চলের কিছু এলাকায় ঘন কুয়াশা অবস্থান করবে। সূর্য ওঠার সঙ্গে সঙ্গে কুয়াশা ধীরে ধীরে কমতে শুরু করবে, তবে সকালবেলায় বাতাস থাকবে শীতল।\nদুপুরের সময় দেশের অনেক এলাকায় আকাশ পরিষ্কার থাকলেও উত্তর, মধ্য ও পশ্চিমাঞ্চলের কিছু এলাকায় কুয়াশার প্রভাব থাকতে পারে। বিকালে বাইরে ঘোরাঘুরি ও উৎসব উদযাপনের জন্য আবহাওয়া অনুকূল থাকবে।\nরাতের দিকে সূর্যাস্তের পর তাপমাত্রা দ্রুত কমতে শুরু করবে। যারা রাতে গির্জা বা অন্যান্য উৎসবে অংশ নেবেন, তাদের জন্য পর্যাপ্ত গরম পোশাক সঙ্গে রাখা জরুরি।\nআবহাওয়া অধিদপ্তর শীতকালে সঠিক পোশাক পরিধান এবং প্রয়োজনীয় সতর্কতা অবলম্বন করার পরামর্শ দিয়েছে, যাতে সবাই আনন্দময় ও স্বাস্থ্যকর বড়দিন উদযাপন করতে পারেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd4qjeruoxgd",
    "title": "শেষ আসরের ব্যর্থতা ভুলতে মরিয়া ঢাকা",
    "publication_date": "2025-12-24T09:00:06+06:00",
    "keywords": "বিপিএল,ঢাকা-ক্যাপিটালস",
    "body": "বিপিএলের সবশেষ আসরে যোগ হওয়া ঢাকা ক্যাপিটালস দিতে পারেনি কোনো চমক। ব্যর্থতা উপহার দেওয়া ঢাকা এবার মরিয়া ভালো কিছু করতে। সে কারণে এবার বেশ কয়েকজন মানসম্পন্ন বিদেশি ক্রিকেটারকে দলে ভিড়িয়েছে তারা। সঙ্গে আছেন সাইফ হাসান-তাসকিন আহমেদ, সাব্বির রহমানের মতো বেশ কয়েকজন অভিজ্ঞ দেশি ক্রিকেটার। এছাড়া গত আসরে ভঙ্গুর স্কোয়াড নিয়ে চিটাগং কিংসকে ফাইনালে তোলা অধিনায়ক মোহাম্মদ মিঠুনের কাঁধে নেতৃত্বের দায়িত্ব তুলে দিয়েছে তারা।\nসরাসরি চুক্তিতে তাসকিন আহমেদ ও সাইফ হাসানকে দলে ভেড়ায় ঢাকা ক্যাপিটালস। এছাড়া বিদেশি ক্যাটাগরিতে সরাসরি অ্যালেক্স হেলস ও উসমান খানকে দলে ভেড়ায়। তবে এই দুই বিদেশি ক্রিকেটারকে বিপিএলের শুরুতে পাচ্ছে না ঢাকা। আইএল টি-টোয়েন্টি শেষে তারা যোগ দেবেন বিপিএলে। তাদের অভাব পুষিয়ে নিতে রহমানউল্লাহ গুরবাজ, ওডেন স্মিথ ও ইমাদ ওয়াসিমের মতো বিদেশিদের দলে নিয়েছে তারা। গত আসরে মানহীন বিদেশি দলে ভেড়ানোর যে অভিযোগ ছিল তাদের বিরুদ্ধে। এবার সেই অভিযোগ অনেকটাই কাটিয়ে উঠেছে তারা।\nবিপিএলের এবারের আসরে ঢাকা ক্যাপিটালসের ব্যাটিং লাইনআপের মূল দায়িত্ব থাকবে সাইফ হাসানের কাঁধে। তার সঙ্গে থাকবেন হেলস-গুরবাজরা। যেহেতু তাদের শুরুর কয়েকটা ম্যাচে পাওয়া যাবে না ফলে উসমান খান ও দেশি আব্দুল্লাহ আল মামুনকে নিয়েই সাজাতে হবে পরিকল্পনা। টপ অর্ডারে আরো থাকবেন সাব্বির রহমান।\nমিডল অর্ডারে অধিনায়ক মোহাম্মদ মিঠুনের সঙ্গে থাকবেন ইমাদ ওয়াসিম, দাসুন শানাকা, ইমাদ ওয়াসিম ও নাসির হোসেন। টপ অর্ডারে থাকা সাব্বির রহমানকেও মিডল অর্ডারে খেলানোর সুযোগ থাকছে তাদের। বোলিং ইউনিটের মূল দায়িত্ব থাকবে পেসার তাসকিন আহমেদের ওপর। আইএল টি-টোয়েন্টিতে দারুণ খেলতে থাকা এই পেসার থাকবেন বিপিএলের শুরু থেকে। এছাড়া তাইজুল ইসলাম, মোহাম্মদ সাইফউদ্দিনরা থাকবেন বোলিং আক্রমণের একদম শুরুতে। পাশাপাশি তরুণ তোফায়েল আহমেদ ও মারুফ মৃধাদের কাঁধেও থাকবে দায়িত্বের চাপ।\nতরুণদের নিয়ে দল গড়া ঢাকা ক্যাপিটালসের জন্য ভালো করা খানিকটা কঠিন। তাদের ভরসা রাখতে হচ্ছে বিদেশি ক্রিকেটারদের ওপর। তারা পারফর্ম করতে না পারলে এবারের আসরে তাদের জন্য ভালো করার পথটা সহজ হচ্ছে না। সেক্ষেত্রে টুর্নামেন্ট চলাকালে আরো কয়েকজন বিদেশি ক্রিকেটারকে দলে ভেড়ানোর মতো সাহসও দেখাতে পারে ঢাকা ক্যাপিটালস। গতকাল রাতে সিলেটে পা রাখা ঢাকা এবারের বিপিএলে নিজেদের প্রথম ম্যাচ খেলবে আগামী ২৭ ডিসেম্বর। সেদিন তারা মুখোমুখি হবে নবাগত রাজশাহী ওয়ারিয়র্সের।\nরাজশাহী স্কোয়াড\nতাসকিন আহমেদ, সাইফ হাসান, শামীম পাটোয়ারি, মোহাম্মদ সাইফউদ্দিন, মোহাম্মদ মিঠুন, তাইজুল ইসলাম, সাব্বির রহমান, নাসির হোসেন, তোফায়েল আহমেদ, ইরফান শুক্কুর, আব্দুল্লাহ আল মামুন, মারুফ মৃধা, জায়েদ উল্লাহ, মঈনুল ইসলাম, দাসুন শানাকা, জোয়াবেদউল্লাহ আকবরী, অ্যালেক্স হেলস, উসমান খান, রহমানউল্লাহ গুরবাজ, ওডেন স্মিথ, ইমাদ ওয়াসিম, মোহাম্মদ আরিফ হোসেন, চৌধুরী শের আলী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amd0vmf06r2iu",
    "title": null,
    "publication_date": "2025-12-24T08:52:00+06:00",
    "keywords": "ভারত,বাংলাদেশ,মোদি",
    "body": null
  },
  {
    "url": "https://www.dailyamardesh.com/politics/amddzo6ev6znk",
    "title": "খুব কাছ থেকে তারেক রহমানের কমিটমেন্ট, ভিশন উপলব্ধি করেছি",
    "publication_date": "2025-12-24T08:50:04+06:00",
    "keywords": "বিএনপি,আমার-দেশ,মাহদী-আমিন",
    "body": "বিএনপির ভারপ্রাপ্ত চেয়ারম্যান তারেক রহমানের উপদেষ্টা মাহদী আমিন বলেছেন, খুব কাছ থেকে তারেক রহমানের যে প্যাশন, কমিটমেন্ট ও ভিশন উপলব্ধি করেছি, তাঁর মাঝে নিজ বাবা-মা’র লিগেসি ও স্টেটসম্যানশিপ সুস্পষ্টভাবে দৃশ্যমান।\nমাহদী আমিন তার ভেরিফাইড ফেসবুক পেইজে বিএনপির ভারপ্রাপ্ত চেয়ারম্যান তারেক রহমানের যুগান্তকারী চিন্তা-ভাবনা এবং তার সাথে কাজ করার অভিজ্ঞতা নিয়ে আজ এক পোস্ট শেয়ার করেন।\nমাহদী আমিনের পোস্টটি হুবহু তুলে ধরা হলো-\nবিভিন্ন সেক্টরে বিএনপির পলিসি নিয়ে সপ্তাহব্যাপী প্রোগ্রাম হয়েছে, দশটি লিফলেটও তৈরি করা হয়েছে। অনেকেই হয়ত জানেন না, এই বিষয়গুলো নিয়ে তারেক রহমান দীর্ঘ সময় ধরে কাজ করছেন। পলিসিগুলোর মূল ভিত্তি সেই ১৯৮৮ সাল থেকে, গত সাড়ে তিন দশক ধরে তাঁর রাজনীতিতে তৃণমূলের সাথে গভীর সম্পৃক্ততা।\nতারেক রহমান বারবার ছুটে গিয়েছেন প্রান্তিক বাংলাদেশে, প্রতিটি শ্রেণি-পেশার মানুষের কাছে। উপলব্ধি করার চেষ্টা করেছেন তাদের সমস্যা, ভেবেছেন কীভাবে সেটি সমাধান করা যায়, এঁকেছেন জনগণের ভাগ্য পরিবর্তনের রূপরেখা। সম্প্রতি প্রণীত পলিসিগুলোর একটি বিশাল অংশ সেই জনসম্পৃক্ত রাজনীতিরই ফল।\nবিভিন্ন সেক্টরে তারেক রহমানের ভিশন নিয়ে কাজ করেছেন দেশ-বিদেশের শতাধিক পেশাজীবী, শিক্ষাবিদ ও বরেণ্য ব্যক্তিবর্গ, যাদের সবাই নিজ-নিজ অঙ্গনে অত্যন্ত সফল। প্রায় এক বছর ধরে, ঘণ্টার পর ঘণ্টা, অবিশ্বাস্য আন্তরিকতা ও আগ্রহ নিয়ে আলাদা-আলাদা করে, তিনি সময় দিয়েছেন প্রতিটি পরিকল্পনার জন্য, আলোচনা করেছেন সবার সঙ্গে। শিক্ষা, চিকিৎসা, কৃষি, কর্মসংস্থান, শিল্পায়ন, আইটি, পরিবেশ, দুর্নীতি, সুশাসন, নারী ও তরুণদের ক্ষমতায়ন, ইত্যাদি প্রতিটি বিষয়ে রয়েছে তাঁর গভীর জ্ঞান ও সংশ্লিষ্টতা।\nএই দীর্ঘ সময়জুড়ে তিনি কখনোই প্রচার বা লাইমলাইটের প্রতি আগ্রহী ছিলেন না। বরং নীরবে ও আড়ালে থেকে, গভীর মনোযোগ ও সূক্ষ্ম বিশ্লেষণের মাধ্যমে, প্রতিটি পলিসির খুঁটিনাটি নিয়ে কাজ করেছেন। রাজনৈতিক কৃতিত্ব আদায় নয়, তাঁর কাছে বড় ছিল, কীভাবে এসব নীতি বাস্তবসম্মতভাবে প্রয়োগ করে বাংলাদেশকে একটি শক্তিশালী, ন্যায়ভিত্তিক ও ভবিষ্যতমুখী রাষ্ট্র হিসেবে গড়ে তোলা যায়। দেশের স্বার্থেই তিনি অবিরত সময় ও শ্রম দিয়েছেন এবং প্রতিটি সিদ্ধান্তে ক্ষণিকের জনপ্রিয়তার পরিবর্তে দীর্ঘমেয়াদি রাষ্ট্রচিন্তাকে সর্বোচ্চ গুরুত্ব দিয়েছেন।\nহাজারো ব্যস্ততার মাঝেও তারেক রহমান সব মিলিয়ে কয়েক শত ঘণ্টা সময় দিয়েছেন তাঁর পলিসিগুলো নির্ধারণ করতে, তথা ইমপ্লিমেন্টেশন, স্ট্রাকচার, ফিজিবিলিটি ও ফাইন্যান্সিং দাঁড় করাতে। তবে এটিই শেষ নয়, সামনের দিনগুলোতে তিনি বসবেন আরও অনেক মানুষের সাথে, শুনবেন তাদের প্রত্যাশার কথা, চেষ্টা করবেন দেশ গড়ার কাজে সবাইকে সম্পৃক্ত করতে। তিনি দেশে ফিরলেই শুরু হবে সেই কর্মযজ্ঞ ও জনসম্পৃক্ততা, তথা পলিসি কনসালটেশন ও গণমুখী রাজনীতি।\nআমি অত্যন্ত সৌভাগ্যবান যে, এক যুগেরও বেশি সময় ধরে তারেক রহমানের যুগান্তকারী চিন্তা-ভাবনাগুলোর বাস্তবায়ন নিয়ে কাজ করার সুযোগ পেয়েছি, যেটি ‘ওয়ান্স ইন আ লাইফটাইম অপরচুনিটি’। শহীদ প্রেসিডেন্ট জিয়াউর রহমান ও দেশনেত্রী খালেদা জিয়ার বিভিন্ন সরকারের যে অর্জনের কথা দেখেছি, পড়েছি ও শুনেছি এবং খুব কাছ থেকে তারেক রহমানের যে প্যাশন, কমিটমেন্ট ও ভিশন উপলব্ধি করেছি, তাঁর মাঝে নিজ বাবা-মা’র লিগেসি ও স্টেটসম্যানশিপ সুস্পষ্টভাবে দৃশ্যমান।\nবিএনপি সরকার গঠন করলে, ভবিষ্যৎ প্রধানমন্ত্রী হিসেবে তিনি তাঁর বহু দশকের সুবিস্তৃত, সুনির্দিষ্ট, সুপরিকল্পিত পলিসিগুলো বাস্তবায়ন করবেন। তিনি নিশ্চিত করবেন একটি জবাবদিহিমূলক, দায়বদ্ধ ও স্বচ্ছ সরকার। সেই সরকার কথায় নয়, কাজে প্রমাণ করবে, জনগণই রাষ্ট্রের সত্যিকারের মালিক, জনগণই বিএনপির সকল রাজনৈতিক ক্ষমতার উৎস, ইনশাল্লাহ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdsuetn6qm7i",
    "title": "মিডিয়ার ভালোবাসায় দিশাহারা বিএনপি",
    "publication_date": "2025-12-24T08:47:47+06:00",
    "keywords": "বিএনপি,আমার-দেশ,গণমাধ্যম",
    "body": "আজ থেকে ঠিক ২০ বছর আগে ২০০৫ সালের ডিসেম্বর মাসে তখনকার তুমুল জনপ্রিয় সাপ্তাহিক যায়যায়দিন-এ একটি লেখার শিরোনাম দিয়েছিলাম ‘মিডিয়ার আক্রমণে দিশাহারা বিএনপি’। লেখাটি তখন পাঠক মহলে বেশ সাড়া জাগিয়েছিল। আজ ২০ বছর পর একই ছন্দে উপরোক্ত শিরোনামে লিখতে হচ্ছে।\nবিএনপির চেয়ারম্যান তারেক রহমানের স্বদেশ প্রত্যাবর্তন উপলক্ষে বিএনপির উদ্যোগে সম্পাদক, বার্তাপ্রধান ও গণমাধ্যম ব্যক্তিদের সঙ্গে এক মতবিনিময় সভা অনুষ্ঠিত হয়। গত ২১ ডিসেম্বর রোববার রাজধানীর হোটেল র‍্যাডিসনে আয়োজিত এই সভায় গণমাধ্যমের শীর্ষ পর্যায়ের অনেকেই উপস্থিত ছিলেন। তবে দুটি পত্রিকার দুজন সম্পাদকের ঔজ্জ্বল্য ও সপ্রতিভ উপস্থিতি বাকি সবাইকে ছাপিয়ে গেছে।\nসভায় প্রথম আলোর সম্পাদক মতিউর রহমান এবং ডেইলি স্টারের সম্পাদক মাহফুজ আনাম বিএনপি সম্পর্কে মজাদার ও আশাজাগানিয়া বক্তব্য দেন! বিশেষ করে অতীতের বাস্তবতা এবং তাদের নিজ নিজ ভূমিকার প্রেক্ষাপটে এসব বক্তব্য নতুন করে নানা প্রশ্নের জন্ম দিয়েছে।\nমোটামুটি সবার বক্তব্যে একটা ঐকতান পাওয়া গেছে, তবে ব্যতিক্রম ছিলেন বর্ষীয়ান সম্পাদক শফিক রেহমান। তিনি দ্ব্যর্থহীন ভাষায় স্মরণ করিয়ে দেন—‘এক-এগারোর পটভূমি তৈরিতে যাদের ভূমিকা ছিল এবং যারা জাতির গণতান্ত্রিক বিকাশকে বাধাগ্রস্ত করেছে, তাদেরও নৈতিক দায় এড়িয়ে যাওয়ার সুযোগ নেই। গণতন্ত্রের পথে এগোতে হলে শুধু ভবিষ্যতের আশাবাদী কথাই নয়, অতীতের ভুল ও দায় স্বীকারের সাহসও থাকতে হবে।’ এই বার্তাই তার বক্তব্যে স্পষ্টভাবে উঠে আসে।\nএক–এগারো থেকে শুরু করে ৫ আগস্টের আগ পর্যন্ত জিয়া পরিবারের ওপর যে নির্মম কারবালা নেমে এসেছিল, তা নতুন করে বলার কিছু নেই। বেগম জিয়ার দুই ছেলের একজনকে পরিকল্পিতভাবে পঙ্গু করে দেওয়া হয়েছে, আর অন্য সন্তানকে ধীরে ধীরে মৃত্যুর মুখে ঠেলে দেওয়া হয়েছে। বেগম জিয়াকেও বন্দিত্বের ভেতর রেখে চিকিৎসা ও মানবিক অধিকার থেকে বঞ্চিত করে আজকের এই মৃত্যুঝুঁকির অবস্থায় এনে দাঁড় করানো হয়েছে।\nএই দীর্ঘ সময়জুড়ে সংঘটিত অন্যায়ের পেছনে কিছু প্রভাবশালী গণমাধ্যমের দায়ও অস্বীকার করা যাবে না। জিয়া পরিবার ও তারেক রহমানকে ঘিরে আলো–স্টার গোষ্ঠীর দীর্ঘদিনের অন্যায় ভূমিকার জন্য কি এই দুটি পত্রিকা কখনো বিএনপি কিংবা জাতির কাছে ক্ষমা চেয়েছে? এক-এগারোকে নিজেদের ‘ব্রেইন চাইল্ড’ হিসেবে দাঁড় করিয়ে দিয়ে তারা যে দেশের গণতন্ত্রকে বিপর্যস্ত করেছে, জাতির ওপর ভয়াবহ অর্থনৈতিক ও ভূরাজনৈতিক ক্ষতি ডেকে এনেছে—তার দায় কি কখনো স্বীকার করেছে? কিংবা নিরীহ আলেম সমাজকে পরিকল্পিতভাবে ‘জঙ্গি’ হিসেবে উপস্থাপন করে যে মহাপাপ তারা করেছে, সে অপরাধের জন্য কি একবারও অনুশোচনা প্রকাশ করেছে?\nঅদ্ভুত ব্যাপার হলো, এই একই গোষ্ঠী তিনবার ক্ষমা চাওয়ার পরও পাকিস্তানকে আবারও ক্ষমা চাওয়ার আহ্বান জানাতে ক্লান্ত হয় না। অথচ নিজেদের কলম ও প্রচারণার মাধ্যমে এ দেশের মানুষের ওপর যেসব ভয়ংকর অপরাধ সংঘটিত হয়েছে, সেজন্য একবারও প্রকাশ্যে ক্ষমা চাওয়ার প্রয়োজন তারা অনুভব করেনি।\nডেইলি স্টার সম্পাদক মাহফুজ আনাম বলেন, বাংলাদেশের ইতিহাসে কোনো মিডিয়া হাউসে আগুন দেওয়া হয়নি, সর্বপ্রথম প্রথম আলো-ডেইলি স্টারে আগুন দেওয়া হলো। কেন? আমাদের অপরাধ কী?\nমাহফুজ আনামদের নিয়ে মুশকিলটি হলো—তার এই প্রশ্নের জবাব দিতে গেলেই তাদের প্রস্তুতকৃত ‘রেডিমেড ফ্রেমে’ ঢুকে পড়তে হবে, তাদের অফিসে আগুন দেওয়ার সব দায় এই জবাবদাতাকে বহন করতে হবে। আরো একজন নিষ্পাপ আদমি একই ভঙ্গিতে ‘আমার অপরাধ কী’ তা জানতে চেয়েছেন! আসলেই শেখ হাসিনা ও মাহফুজ আনামরা কখনোই অপরাধ করেন না! সব অপরাধ, সাকুল্য দোষ আমাদের কপালের!\nকাজেই যারা আগুন দিয়েছেন তারা জানেন না, কতবড় উপকার তারা এই দুটি পত্রিকাকে করে দিয়েছেন? এভাবে কোনো সংবাদপত্রের অফিসে আগুন দেওয়া কৌশলগতভাবে যেমন ভুল এবং নৈতিকভাবে যেমন প্রশ্নবিদ্ধ, তেমনি রাজনৈতিকভাবেও আত্মঘাতী। কলমের বিরুদ্ধে কলমই অস্ত্র; তবে সেই কলম হতে হবে আরো শক্তিশালী, আরো তথ্যনির্ভর, আরো সাহসী। এর ব্যতিক্রম করতে গেলেই বিপদ বাড়ে—শুধু আন্দোলনের জন্য নয়, পুরো সমাজের জন্য।\nদুঃখজনক হলো, আমাদের জাতিগত স্মৃতিশক্তি এতটাই দুর্বল যে সুশীল মিডিয়া গোষ্ঠী এই দুর্বলতাকে পুঁজি করে নির্লজ্জভাবে ইতিহাসবিকৃতি চালিয়ে যাচ্ছে। মাহফুজ আনাম যখন দাবি করেন, দেশের ইতিহাসে প্রথমবার সংবাদপত্রের অফিসে আগুন দেওয়া হয়েছে প্রথম আলো ও ডেইলি স্টারের কার্যালয়ে, তখন সেটা শুধু মিথ্যা নয়, বরং উদ্দেশ্যপ্রণোদিত প্রতারণা। ২০১৩ সালে দৈনিক নয়া দিগন্তের অফিসে আগুন দেওয়ার ঘটনা কি ইতিহাসের বাইরে পড়ে? নাকি মতি–মাহফুজদের অভিধানে নয়া দিগন্ত, আমার দেশ, কিংবা দৈনিক সংগ্রাম আদৌ ‘সংবাদপত্র’ হিসেবে গণ্য হয় না?\nযতদূর মনে পড়ে, আগুন দেওয়া হয়েছিল তখন নয়া দিগন্তের প্রধান কার্যালয়ের নিচে প্রেস ও গাড়িতে! আগুনে পুড়ে যায় প্রেসে রাখা কাগজ। ইটপাটকেল ছোড়া হয় চারতলার বার্তাকক্ষেও। এর কিছুক্ষণ পর জুরাইনে পত্রিকাটির প্রেসেও আগুন দেওয়া হয়েছিল। এরপর পুলিশ ঢুকে সাংবাদিক ও কর্মচারীদের নাজেহাল করে। উল্টো পুলিশ প্রেস কর্মচারীদের আটক করে নিয়ে যায়। উল্লেখ্য, শাহবাগের অবস্থান কর্মসূচি থেকে আমার দেশ, নয়া দিগন্ত ও সংগ্রাম পত্রিকা বর্জনের ঘোষণা এবং উসকানি দেওয়ার তিন দিনের মাথায় পত্রিকা অফিসে হামলা ও আগুন দেওয়ার ঘটনা ঘটেছিল। আজকে প্রথম আলো ও ডেইলি স্টারের প্রতি যে সহানুভূতি বর্ষিত হচ্ছে, তা দেখাতে তখন কেউ সাহস করেনি। এলিট ব্রাহ্মণদের চোখে এসব ছিল নমঃশূদ্রদের পত্রিকা। শুনতে খারাপ লাগবে, তবে সেদিন যায়যায়দিন হাইজ্যাক হওয়ার পর আমার দেশ, নয়া দিগন্ত প্রভৃতি কাগজই বিএনপি ও জিয়া পরিবারের পক্ষে দাঁড়িয়েছিল!\nএই দ্বিচারিতার ধারাবাহিকতাই আমরা দেখেছি দৈনিক সংগ্রামের সম্পাদকের ওপর প্রকাশ্য অপমানের ঘটনায়। দাঁড়ি ধরে টেনে নামানো হয়েছিল একজন সম্পাদককে, কিন্তু তখন সম্পাদক পরিষদের কোনো বিবৃতি আসেনি। আমার দেশ ও তার সম্পাদকের ওপর যে নির্মম দমন-পীড়ন চালানো হয়েছিল, তা নিয়েও তথাকথিত বিবেকবানদের কণ্ঠ ছিল রহস্যজনকভাবে স্তব্ধ। অথচ সে সময়ও সম্পাদক পরিষদ ছিল, নুরুল কবিরদের মতো নীতিবাগীশরা ছিলেন, শীর্ষ রাজনীতিবিদরাও এই দেশেই অবস্থান করছিলেন; কিন্তু তখন কোনো মানববন্ধন হয়নি, কোনো শোকবিবৃতি আসেনি। কারণ নির্যাতনের শিকার ছিল ‘ভুল পক্ষের’ গণমাধ্যম, যাদের নিয়ে কান্নাকাটি করলে নুরুল কবিরদের সুশীলত্বে কোনো পয়েন্ট যোগ হতো না, বরং অনেক পয়েন্ট কাটা পড়ত!\nসুশীলত্বের পয়েন্ট বাড়ানোর জন্যে নয় বরং বিবেকের তাগিদ থেকেই নুরুল কবিরকে নাজেহাল করার জন্য তীব্র প্রতিবাদ জানাচ্ছি। যারা এসব করে আমাদের নৈতিক অবস্থানকে দুর্বল করছেন, তাদের কাছে করজোড়ে মিনতি জানাচ্ছি—‘এসব বন্ধ করুন!’\nআগুন দিয়ে অফিস পোড়ানো যেমন অন্যায়, তেমনি সেই আগুনকে পুঁজি করে নিজেদের অতীত পাপ ঢাকার চেষ্টাও সমানভাবে নিন্দনীয়। মতি-মাহফুজরা আমাদের বাপ-দাদার বোধ-বিশ্বাস বর্গা দিয়ে শর্তহীন আন্তর্জাতিক অনুমোদন (International approval) নিজেদের বাগে নিয়ে ফেলেছেন। বাছাইকৃত নৈতিকতা (Selective Morality) এবং ফ্রেমিং ও ট্যাগিংয়ের রাজনীতি দিয়ে সমাজ ও রাষ্ট্রব্যবস্থার চিরস্থায়ী বন্দোবস্ত করে ফেলেছেন। এক-এগারোয় যারা, ফ্যাসিবাদেও তারা; আবার ফ্যাসিবাদ তাড়িয়ে ইন্টারিমেও একই আংকেলরা। ওই আংকেলরা আমাদের রাজনীতি, অর্থনীতি, দাম্পত্যনীতিসহ সবকিছুর নিয়ন্ত্রণ নিয়ে গেছেন, হারিয়েছেন শুধু জনআস্থা বা পাবলিক ট্রাস্ট! এটার জন্যই তারা শরণাপন্ন হয়েছেন বিএনপির মতো একটি দলের কাছে। এরকম জনআস্থায় দেউলিয়া গোষ্ঠীকে টেনে তোলার সম্ভাব্য রাজনৈতিক ঝুঁকিটুকু ঠিকভাবে (Proper Risk Assessment) গণনায় নেওয়া উচিত।\nআলো-স্টার কলাকুশলীদের অন্যতম একটা মিশন হলো জাতীয়তাবাদী বলয়ের রাজনৈতিক দল ও বুদ্ধিবৃত্তিক গোষ্ঠীগুলোর মধ্যে পারস্পরিক দূরত্ব সৃষ্টি করা। দেখুন, একটা নমুনা।\nগত শুক্রবার প্রথম আলোর একজন পাঠিকার বাসায় ‘আমার দেশ’ পত্রিকা সরবরাহ করা হয়। ওই পাঠিকা ঘটনাটি সেদিনকার ‘আমার দেশ’-এর ফ্রন্টপেজ ছবিসহ নিজের ফেসবুকে পোস্ট করেন। সেই ঘটনাকে কেন্দ্র করে মারুফ মল্লিক একটি পোস্ট দিয়েছেন। তার মূল বক্তব্য—বৃহস্পতিবার রাতে হামলার কারণে প্রথম আলো ও ডেইলি স্টার ছাপা না হওয়ায় সারা দেশে অনেক গ্রাহকের কাছে প্রথম আলোর বদলে আমার দেশ পত্রিকা পৌঁছেছে। প্রশ্ন উঠেছে, প্রথম আলোর বড় সার্কুলেশনের জায়গায় কম সার্কুলেশনের আমার দেশ এত কপি কীভাবে ও এত দ্রুত সরবরাহ করল। সময়সূচি অনুযায়ী হামলার আগেই প্রথম সংস্করণ প্রেসে যাওয়ার কথা, তাই অতিরিক্ত কপি ছাপানোর সময় পাওয়া কীভাবে সম্ভব? আমার দেশ কি আগে থেকেই বিষয়টি জানত বা হামলার সঙ্গে কোনোভাবে যুক্ত ছিল?\nতার এই প্রশ্নে অনেকেই ভীষণভাবে আন্দোলিত হয়েছেন, যাদের মধ্যে বিএনপির একজন কেন্দ্রীয় নেতা এই পোস্টটি শেয়ার করে মন্তব্য করেছেন—‘যৌক্তিক প্রশ্ন।’\nএখানে কয়েকটি পাল্টা প্রশ্ন—মাত্র একজন পাঠিকার কাছ থেকে প্রাপ্ত প্রমাণ এবং আরো কয়েকজনের সঙ্গে আলাপ করেই আমাদের প্রিয় মারুফ ভাই জেনে গেলেন যে, বিরাটসংখ্যক প্রথম আলোর পাঠকদেরই আমার দেশ সরবরাহ করা হয়েছে। বাংলাদেশের পত্রিকা পাঠকদের মনস্তাত্ত্বিক গঠন কি এটাই বলে যে, প্রথম আলো না পেলে তারা আমার দেশ বাসায় রাখবেন? প্রথম আলো না পেলে সমকাল, যুগান্তর, কালবেলা, কালের কণ্ঠ, ইত্তেফাক, ইনকিলাবসহ সমগোত্রীয় অনেক চয়েজ আছে। কিন্তু প্রথম আলো না পেলে কস্মিনকালেও কেউ আমার দেশ রাখবেন না। এরকম একটা সুখস্বপ্ন নিয়ে গবেট (?) আমার দেশ কর্তৃপক্ষ সেই রাতেই তাদের পত্রিকার সংখ্যা বাড়িয়ে দিলেন? আর গ্রাহকরা তাদের হকারের ঠেলে দেওয়া কাগজটিই সুবোধ বালকের মতো রেখে দিলেন? আর এটা থেকেই ফারজানা রূপার স্টাইলে মারুফ মল্লিক গণনা করে ফেললেন যে, আমার দেশই মবতন্ত্র সৃষ্টি করে আলো-স্টার অফিসে আগুন দিয়েছে?\nএরকম খাপে খাপ মিলিয়ে এই প্রথম আলো দেশের নিরীহ আলেম বা তালেবে এলেমদের ভয়ানক জঙ্গি বানিয়েছে। তারেক রহমানকে গাল-ফোলা মাস্তান বানিয়েছে, জজ মিয়া নাটক দেখিয়ে পেছনের মহানাটককে দৃশ্যপট থেকে গায়েব করেছে। আজ বিএনপির একশ্রেণির নেতা ও কর্মীরা এসব অনেক ইতরামি ভুলে গেছেন।\nআজকে বিএনপির চারপাশে অনেক বসন্তের কোকিলের সমাবেশ ঘটছে। এক-এগারোর প্রাক্কালে তাদের অনেকেরই দেখাই মেলেনি। অনেকেই তখন আবার আলো-স্টার প্রযোজিত মাইনাস টু ফরমুলাকে শানিত করতে নিজের পুরো মগজ ঢেলে দিয়েছিলেন! সেই মাইনাস টুতে সার্বজনীনতার ফ্লেভার টানতে বাহ্যত ‘হাসিনা-খালেদা’ বলা হলেও তা ছিল মূলত ‘খালেদা-তারেক’।\nসে সময় বেগম খালেদা জিয়ার প্রেস সচিব, মারুফ কামাল খান শফিক রেহমানের বাসার এক আড্ডায় বলেছিলেন, এক-এগারোর ঝড়ের সময় মনে হয়েছিল যে, শুধু আপনারা কয়েকজনই বিএনপি করেন! সে সময় বিবিসির স্বনামধন্য সাংবাদিক সিরাজুর রহমানও আমাদের সঙ্গে যায়যায়দিন-এ লিখতেন এবং ড. মাহমুদুর রহমান এবং ফরহাদ মজহার প্রমুখ দৈনিক নয়া দিগন্তে লিখতেন। জরুরি সরকার এসেই কিন্তু গণমাধ্যমের মুখ বন্ধ করেনি! তবে আমাদের কথিত জাতীয়তাবাদী বুদ্ধিজীবীরা কেন আপনা-আপনি মুখ বা কলম বন্ধ করে ফেলেছিলেন, সেটিও এক গবেষণার বিষয়। পাবলিক বিশ্ববিদ্যালয়ের ভিসিসহ অনেক গুরুত্বপূর্ণ পদ যারা অলংকৃত করেছিলেন, যাদের সংখ্যা কমপক্ষে কয়েকশ হবে, তাদের সবাই সেদিন চুপ মেরে গিয়েছিলেন!\nএরা আবার এখন সরব হয়েছেন। বসন্তের এই কোকিলদের সম্মুখে জেন-জি প্রজন্ম মারাত্মক চ্যালেঞ্জ ছুড়ে দিয়েছে! হাদির মতো এক ছোকরা এই আংকেলদের আত্মা কাঁপিয়ে দিয়েছে! এই প্রজন্মের সঙ্গে যদি সাচ্চা জাতীয়তাবাদের সাক্ষাৎ ঘটে যায়, তবে তো সমূহ বিপদ! এ কারণেই শহীদ হাদির মতো অনেককে গুপ্ত শিবির আখ্যা দিয়ে দূরে সরিয়ে রাখা হয়েছে। তাতেও থামানো না গেলে দুনিয়া থেকে সরিয়ে দেওয়ার পরিকল্পনা করেছে। তাতে শয়তান নিজে আরো বড় গুবলেট পাকিয়ে ফেলেছে। আগে হয়তো শতকরা ১০ থেকে ১৫ ভাগ মানুষ শহীদ হাদিকে চিনতেন, তার কথা শুনতেন। এখন প্রায় শতভাগ মানুষের কাছে শহীদ হাদির ম্যাসেজ পৌঁছে গেছে! এভাবেই শয়তানের কারসাজি স্রষ্টার মহাপরিকল্পনার কাছে হার মানে।\nএখন হাদির মুখ থেকে জিয়াউর রহমান এবং খালেদা জিয়ার প্রশংসার ভিডিওগুলো ভাইরাল হয়ে ছড়িয়ে পড়ছে! এই চাচাদের কথা ১০ জন মানুষও শোনে না। কিন্তু শহীদ হাদির সেসব কথা লাখ লাখ যুবক শুনছে, দেখছে।\nবিএনপির সামনে এখন মূলত দুটি পথ খোলা। একটি হলো, ক্ষমতার বসন্তে হাজির হওয়া সুবিধাবাদী ‘বসন্তের কোকিলদের’ কৃত্রিম ভালোবাসা। অন্যটি হলো শহীদ হাদিদের মতো অসংখ্য তরুণের রক্ত, ত্যাগ ও অটল প্রতিজ্ঞার ওপর দাঁড়িয়ে রাজনীতি গড়ে তোলা। কোন পথটি বিএনপি বেছে নেবে, সেটাই নির্ধারণ করবে দলের ভবিষ্যৎ ও জনগণের আস্থার ভিত্তি।\nএখনো সময় পুরোপুরি ফুরিয়ে যায়নি, কিন্তু সিদ্ধান্ত নেওয়ার মুহূর্তটি দ্রুত এগিয়ে আসছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdseaslhfbil",
    "title": "বিসিবির বোর্ডসভা আজ",
    "publication_date": "2025-12-24T08:30:05+06:00",
    "keywords": "বিসিবি",
    "body": "লম্বা সময় পর আজ বেলা ১১টায় মিরপুর শেরেবাংলা জাতীয় ক্রিকেট স্টেডিয়ামে বিসিবি কার্যালয়ে বসবে বিসিবির বোর্ডসভা। বিসিবির এই বোর্ডসভা থেকে বিভিন্ন গুরুত্বপূর্ণ সিদ্ধান্ত আসবে। এবারের বোর্ডসভায় সবচেয়ে গুরুত্বপূর্ণ সিদ্ধান্ত আসবে বিসিবিতে হওয়া দুর্নীতি নিয়ে। এর আগে বিসিবি পরিচালক আদনান রহমান দীপন এক টেলিভিশনে জানান, গত ছয় মাসে অনেক দুর্নীতি হয়েছে। সে বিষয়ের তদন্ত কমিটি হবে বলে জানিয়েছিলেন তিনি।\nএছাড়া ঢাকা প্রথম বিভাগ ক্রিকেট লিগের বিকল্প টুর্নামেন্ট আয়োজনের পরিকল্পনা করেছে বিসিবি। এই টুর্নামেন্টের ভাগ্য কী হবে সেটাও চূড়ান্ত হবে এবারের বোর্ডসভায়। এই গুরুত্বপূর্ণ সিদ্ধান্তের পাশাপাশি অনূর্ধ্ব ২৩ বিসিএল আয়োজনের পরিকল্পনা করেছে বিসিবি। সে বিষয়েও চূড়ান্ত সিদ্ধান্ত আসবে আজ।\nবিসিবির এবারের বোর্ডসভায় বিপিএল নিয়েও হবে আলোচনা। আগামী শুক্রবার থেকে হতে যাওয়া বিপিএল ঠিকভাবে চালিয়ে নিতে কী করণীয় সেসব আলোচনা হবে এবারের বোর্ডসভায়। গাজী আশরাফ হোসেন লিপু ও হাসিবুল হাসান শান্তর পাশাপাশি তৃতীয় নির্বাচক কে হবেন? সেই আলোচনাও হওয়ার কথা রয়েছে বোর্ডসভায়। এছাড়া আইপিএলের জন্য মোস্তাফিজুর রহমানের অনাপত্তিপত্রও এই বোর্ডসভায় অনুমোদিত হওয়ার কথা রয়েছে।\nলম্বা সময় পর এবারের বোর্ডসভা আয়োজিত হওয়ায় বেশ কয়েকটি গুরুত্বপূর্ণ এজেন্ডা নিয়ে আলোচনা করবে বিসিবি পরিচালকরা। তবে এবারের বোর্ডসভায় অন্তত একজন পরিচালক উপস্থিত হবেন না। তিনি অনলাইনে এই বোর্ডসভায় যুক্ত হবেন বলে জানা গেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdigkkcgxqdq",
    "title": "জামায়াতকে হাতে রেখে বিএনপির সঙ্গে আলোচনায় এনসিপি",
    "publication_date": "2025-12-24T08:26:06+06:00",
    "keywords": "আমার-দেশ,তরুণ,এনসিপি",
    "body": "ত্রয়োদশ সংসদ নির্বাচনে জাতীয় নাগরিক পার্টি (এনসিপি) অন্যতম আলোচনার বিষয়। তরুণদের নতুন রাজনৈতিক দলটি কোন বলয়ে থেকে ভোট করবে-তাও চূড়ান্তের পথে। দলটিকে কাছে টানতে চাইছে বিএনপি ও জামায়াতে ইসলামীর পক্ষ। উভয় পক্ষের সঙ্গে নানা মাধ্যমে আলোচনা চলছে এনসিপির। আগামী সংসদে জুলাই যোদ্ধাদের প্রতিনিধিত্ব নিশ্চিত করতে জামায়াতকে হাতে রেখে বিএনপির সঙ্গে আসন সমঝোতার আলোচনা করছে দলটি। এ ব্যাপারে সিদ্ধান্ত আসতে পারে চলতি সপ্তাহেই।\nবিভিন্ন সূত্রে জানা যায়, গণঅভ্যুত্থানে নেতৃত্ব দেওয়া তরুণদের এনসিপিকে আগামী নির্বাচনে কাছে টানতে চায় বিএনপি ও জামায়াত। এ লক্ষ্যে বিভিন্নভাবে দলটির সঙ্গে দেশের প্রধান দুদলের আলোচনা চলছে অনেক দিন ধরেই। এ ক্ষেত্রে এনসিপির উদ্দেশ্য, আগামী সংসদে বিপ্লবীদের প্রতিনিধিত্ব নিশ্চিত করা, আর বিএনপি-জামায়াতের উদ্দেশ্য বিপ্লবীদের সঙ্গে থাকার বিষয়টি দেখিয়ে ভোটের মাঠে বাড়তি সুবিধা নেওয়া। তবে এ ক্ষেত্রে বুঝে-শুনে হিসাব করে পা ফেলার নীতি নিয়ে বেশি আসন ছাড় পাওয়ার কৌশল নিয়ে এগোচ্ছে এনসিপি।\nনির্বাচনি আসন সমঝোতা নিয়ে বিএনপি ও জামায়াতের সঙ্গে এনসিপির চলমান আলোচনা প্রায় শেষ পর্যায়ে আছে। চলতি সপ্তাহে বিএনপির ভারপ্রাপ্ত চেয়ারম্যান তারেক রহমান দেশে ফেরার পর দলটির সঙ্গে এনসিপির আসন সমঝোতার আলাপ চূড়ান্ত হতে পারে। এ ক্ষেত্রে ইতিবাচক সাড়া মিলতে পারে—এমন শক্ত ইঙ্গিতও আছে। তেমনটি হলে জামায়াতের সঙ্গেও চলমান আসন সমঝোতার আলোচনার ইতি ঘটবে। আর বিএনপির সঙ্গে আলোচনা ভেস্তে গেলে জামায়াতের সঙ্গে সমঝোতা চূড়ান্ত হতে পারে।\nএনসিপির সঙ্গে আসন সমঝোতার বিষয়ে জানতে চাইলে বিএনপি স্থায়ী কমিটির সদস্য সালাহউদ্দিন আহমেদ আমার দেশকে বলেন, এনসিপিসহ আরো কয়েকটি দলের সঙ্গে আলোচনা চলমান আছে।\nগণমাধ্যমে কথা বলার অনুমতি না থাকায় নাম প্রকাশ না করে এনসিপির এক যুগ্ম আহ্বায়ক ও যুগ্ম সদস্য সচিব আমার দেশকে বলেন, তারেক রহমান এলে হয়তো আসন সমঝোতার চলমান আলোচনা পরিণতির দিকে যাবে। তাদের সঙ্গে এনসিপির সমঝোতা হতে পারে, আবার জামায়াতের সঙ্গেও হতে পারে। তা না হলে এনসিপি নেতৃত্বাধীন গণতান্ত্রিক সংস্কার জোট নিজের মতো করে এগোবে। এ বিষয়ে চলতি সপ্তাহেই চূড়ান্ত হবে সিদ্ধান্ত।\nজানতে চাইলে এনসিপির রাজনৈতিক লিয়াজোঁ কমিটির প্রধান ও দলটির সিনিয়র যুগ্ম আহ্বায়ক আরিফুল ইসলাম আদীব আমার দেশকে বলেন, বিএনপি বা জামায়াতের সঙ্গে জোট বা আসন সমঝোতার ব্যাপারে নীতিগত সিদ্ধান্ত চূড়ান্ত হয়নি। এ ক্ষেত্রে অফিসিয়াল-আনঅফিসিয়াল আলোচনা চলছে। ঘোষিত তফসিল অনুযায়ী ২০ জানুয়ারির আগ পর্যন্ত এ ব্যাপারে সিদ্ধান্ত নেওয়ার সুযোগ আছে।\nএনসিপির শীর্ষ নেতারা বলছেন, রাজনৈতিক দলগুলো এবং নির্বাচন কমিশন বিদ্যমান কাঠামোর মধ্যে নির্বাচনে যাওয়ায় গণঅভ্যুত্থানের নেতৃত্ব দেওয়া তরুণদের নিরাপত্তা ঝুঁকি তৈরি হয়েছে। রাজনৈতিক দলগুলো বিপ্লবীদের প্রতি যে আচরণ করছে, তার প্রভাব সুদূরপ্রসারী হতে পারে। সে কারণে আধিপত্যের রাজনীতি বহাল থাকায় বিপ্লবীদের আগামী সংসদে প্রতিনিধিত্ব নিশ্চিত করা জরুরি হয়ে পড়েছে। জুলাই বিপ্লবের চেতনা এগিয়ে নিতে, আধিপত্যবাদবিরোধী লড়াই অব্যাহত রাখতে এবং রাজনৈতিক নতুন বন্দোবস্ত প্রতিষ্ঠা করতে হলে সংসদের ভেতরে-বাইরে তরুণদের সমান্তরালভাবে এগোতে হবে।\nতারা আরো বলেন, শহীদ ওসমান হাদি হত্যাকাণ্ড, জুলাই শক্তির ওপর ক্রমাগত হত্যার হুমকি বিপ্লবী নেতৃত্বকে নিরাপত্তা ঝুঁকির মুখে ফেলেছে। নতুন করে নির্বাচনকেন্দ্রিক ভয়ের সংস্কৃতি নতুন রূপে ফিরে আসতে দেখা যাচ্ছে। এ অবস্থায় এনসিপিকে নির্বাচনি ও রাজনৈতিক কৌশল নিয়ে নতুন করে ভাবতে হচ্ছে। প্রধান দুদলকে বাস্তবতা অনুধাবন করে সিদ্ধান্ত নেওয়ার অনুরোধও জানানো হয়েছে। তারা সাড়া না দিলে নিজেদের মতো করে এগোবে এনসিপি।\nগণতান্ত্রিক সংস্কার জোটের সম্ভাব্য কয়েক প্রার্থীর সঙ্গে কথা বলে জানা গেছে, তারা বিএনপি বা জামায়াতের সঙ্গে সমঝোতা চান। জোটের মধ্যে অন্তত দুটি দলের তৃণমূলের নেতারাও সমঝোতার পক্ষে। এতে তাদের আসনসংখ্যা বাড়বে বলে মত দিলেও শঙ্কাও আছে। বিএনপির সঙ্গে সমঝোতা হলেও দলটির বিদ্রোহী বা স্বতন্ত্র প্রার্থী চ্যালেঞ্জ হয়ে দাঁড়াতে পারেন। তবে জামায়াতের সঙ্গে সমঝোতা হলে হয়তো তাদের থেকে এমনটা এড়ানো সম্ভব হবে বলে বিশ্বাস করেন তারা।\nকয়েকটি সূত্র জানায়, গণতান্ত্রিক সংস্কার জোটে আরো একাধিক দল যুক্ত হতে আলোচনা করছে, তাও চলতি সপ্তাহে চূড়ান্ত হতে পারে। এরপর বিভিন্ন আসনে সমন্বিত প্রার্থী ঘোষণা করা হবে। একইসঙ্গে নিবন্ধিত এনসিপির ‘শাপলা কলি’ বা এবি পার্টির ‘ঈগল’ যেকোনো একটি প্রতীকে জোট প্রার্থীদের ভোট করার বিষয়ে শিগগির সিদ্ধান্ত হবে।\nসংশ্লিষ্ট একাধিক সূত্র জানায়, গণতান্ত্রিক সংস্কার জোট সম্প্রসারণে গণতন্ত্র মঞ্চের কয়েকটি দলের সঙ্গেও আলোচনা হয়েছে। এছাড়া আরো কয়েকটি দলের সঙ্গে আলোচনা শেষ পর্যায়ে থাকার আভাস পাওয়া গেলেও তাদের নাম প্রকাশ করেনি কোনো পক্ষ। তবে এরই মধ্যে জোটের সমন্বিত প্রার্থী বাছাই ও সমন্বিত রাজনৈতিক ইশতেহার, ব্র্যান্ডিং এবং প্রচার কৌশল তৈরিতে পৃথক দুটি উপকমিটি গঠন করা হয়েছে।\nএবি পার্টির চেয়ারম্যান মজিবুর রহমান মঞ্জু আমার দেশকে বলেন, সম্প্রতি জোট নেতারা জরুরি সভায় মিলিত হয়েছি। সেখানে বিভিন্ন বিষয়ে আলোচনা হয়েছে। তবে আমরা এখনো পরিস্থিতি পর্যালোচনা করছি।\nরাষ্ট্র সংস্কার আন্দোলনের এক নেতা বলেন, জোটে আরো একাধিক রাজনৈতিক দল যুক্ত হওয়ার আলোচনা শেষ পর্যায়ে। এ ব্যাপারে শিগগির সিদ্ধান্ত আসতে পারে।\nইতোমধ্যে এনসিপি প্রথম ধাপে ১২৫ আসনে প্রার্থী তালিকা ঘোষণা করেছে। দ্বিতীয় ধাপে আরো ৪০-৫০ আসনে প্রার্থী তালিকা প্রায় চূড়ান্ত করা হয়েছে, যা সহসাই ঘোষণা করা হবে বলে জানা গেছে সংশ্লিষ্ট সূত্রে। এবি পার্টি ১০৯ আসনে প্রার্থী তালিকা আগেই প্রকাশ করেছে। আর গণতন্ত্র মঞ্চের প্রার্থীও ঘোষণা করা হয়; সেখানে রাষ্ট্র সংস্কার আন্দোলনের ৩০ জনের মতো প্রার্থী আছেÑনতুন জোটে এই সংখ্যা ৪০-৫০-এ যেতে পারে। এসব প্রার্থীর মধ্যে সমন্বয় করে ৩০০ আসনে মনোনয়ন ঠিক করার প্রক্রিয়া চলছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdvyu1gulchc",
    "title": "বাংলাদেশ মিশন ঘিরে হিন্দু জঙ্গিদের তাণ্ডব",
    "publication_date": "2025-12-24T08:19:50+06:00",
    "keywords": "আমার-দেশ,বর্বর-হামলা,হিন্দু-সম্প্রদায়,দিল্লি",
    "body": "ঢাকা-দিল্লি সম্পর্কের ক্ষেত্রে এক নজিরবিহীন পরিস্থিতি তৈরি হয়েছে। ভারতে অবস্থিত বাংলাদেশের কূটনৈতিক মিশনগুলোতে হিন্দু জঙ্গিদের সহিংস বিক্ষোভ, হামলা, অগ্নিসংযোগ ও কূটনীতিকদের হত্যার হুমকির মতো ঘটনা অব্যাহতভাবে চলছে। নরেন্দ্র মোদি সরকারের মদতে শত শত উগ্রবাদী হিন্দু দিল্লি, মুম্বাই, কলকাতাসহ বাংলাদেশের মিশনগুলোতে একের পর এক সহিংস বিক্ষোভ ও হামলা চালাচ্ছে।\nএসব ঘটনাকে নিশ্চিতভাবেই পূর্বপরিকল্পিত বলে মনে করে বাংলাদেশ সরকার। গতকাল মঙ্গলবার ঢাকায় ভারতীয় হাইকমিশনার প্রণয় ভার্মাকে তলব করে এ বক্তব্য সাফ জানিয়ে দেওয়া হয়েছে। এ ধরনের ঘটনা কেবল কূটনৈতিক কর্মীদের নিরাপত্তার জন্য হুমকি নয়, বরং পারস্পরিক শ্রদ্ধাবোধ, শান্তি ও সহনশীলতার মূল্যবোধেরও পরিপন্থী।\nএদিকে ভারতীয় দূতকে তলবের প্রতিক্রিয়ায় গতকাল দিল্লিতে বাংলাদেশের হাইকমিশনার রিয়াজ হামিদুল্লাহকে অনানুষ্ঠানিকভাবে ভারতের পররাষ্ট্র মন্ত্রণালয়ে তলব করা হয়েছে বলে দিল্লির কূটনৈতিক সূত্রগুলো জানিয়েছে। ভারতের পররাষ্ট্র মন্ত্রণালয়ের যুগ্ম সচিব বি শ্যাম তলবের সময় বাংলাদেশের হাইকমিশনারকে বলেছেন, বাংলাদেশ সম্প্রতি কয়েকটি ইস্যুতে অযৌক্তিক ও অপ্রাসঙ্গিকভাবে প্রতিক্রিয়া দেখাচ্ছে। তখন এই অভিযোগ খণ্ডন করে হাইকমিশনার বলেন, বাংলাদেশ বিভিন্ন ইস্যুতে বাস্তবতার নিরিখে অবস্থান তুলে ধরছে।\nগতকাল দিল্লিতে বাংলাদেশ হাইকমিশনের সামনে উগ্রবাদী হিন্দুদের বিক্ষোভ ঘিরে পুলিশের সঙ্গে সংঘর্ষের ঘটনা ঘটেছে। হিন্দুত্ববাদী সংগঠন বিশ্ব হিন্দু পরিষদ (ভিএইচপি) ও বজরং দলের শত শত কর্মী হাইকমিশনের সামনে জড়ো হয়ে বিক্ষোভে অংশ নেন। সেখানে বাংলাদেশবিরোধী চরম উসকানিমূলক স্লোগানের পাশাপাশি অন্তর্বর্তী সরকারের প্রধান উপদেষ্টা ড. মুহাম্মদ ইউনূসের কুশপুত্তলিকাও পোড়ানো হয়।\nবাংলাদেশে হিন্দু ধর্মাবলম্বী দিপু দাস হত্যাকাণ্ডের প্রতিবাদে এই বিক্ষোভ আয়োজন করা হয় বলে দাবি আয়োজকদের। এদিন বিক্ষোভকারীরা গেরুয়া পতাকা হাতে স্লোগান দিতে দিতে কূটনৈতিক এলাকার দিকে অগ্রসর হলে উত্তেজনা ছড়িয়ে পড়ে। একপর্যায়ে তারা পুলিশের বসানো ব্যারিকেড ভেঙে এগোনোর চেষ্টা করে। তখন গোটা হাইকমিশন এলাকায় আতঙ্ক ছড়িয়ে পড়ে।\nদিল্লির একাধিক কূটনৈতিক সূত্র আমার দেশকে জানায়, বিক্ষোভকারীরা অন্তত দুটি স্তরের ব্যারিকেড ভেঙে ফেলে। পরিস্থিতি সামাল দিতে পুলিশ ও আধাসামরিক বাহিনীর সদস্যরা বাধা দিলে উভয় পক্ষের মধ্যে ধাক্কাধাক্কি ও সংঘর্ষ হয়। বিক্ষোভকারীরা প্ল্যাকার্ড ও ব্যানার হাতে স্লোগান দেন। এ সময় সেখানে ড. ইউনূসের কুশপুত্তলিকা পোড়ানো হয় ।\nপুলিশ পরিস্থিতি নিয়ন্ত্রণে আনতে কয়েক বিক্ষোভকারীকে আটক করে এলাকা থেকে সরিয়ে নেয়। পরে ফের ব্যারিকেড বসিয়ে হাইকমিশনের চারপাশে নিরাপত্তা জোরদার করা হয়। এর আগে, সম্ভাব্য বিক্ষোভের কথা মাথায় রেখে বাংলাদেশ হাইকমিশনের সামনে তিন স্তরের নিরাপত্তা বলয় গড়ে তোলা হয়। পরিস্থিতি মোকাবিলায় অতিরিক্ত পুলিশ ও আধাসামরিক বাহিনীও মোতায়েন করা হয়।\nগতকাল সবচেয়ে ভয়াবহ ঘটনা ঘটেছে মুম্বাইতে । সেখানে উগ্রবাদীদের সহিংস বিক্ষোভে প্রায় ছয় ঘণ্টা অবরুদ্ধ ছিল বাংলাদেশের উপ-হাইকমিশন। ওই কার্যালয়ে কর্মরত কর্মকর্তাদের মুহূর্তগুলো কেটেছে ভয় এবং আতঙ্কের মধ্যে। মুম্বাইয়ের একাধিক কূটনৈতিক সূত্র আমার দেশকে জানায়, বিকাল ৩টা থেকে রাত পৌনে ৯টা পর্যন্ত  অবুরদ্ধ ছিল বাংলাদেশ মিশন। বিকাল ৩টার দিকে বিশ্ব হিন্দু পরিষদের ব্যানারে তিন হাজারেরও বেশি উগ্রবাদী হিন্দু সহিংস বিক্ষোভের মাধ্যমে বাংলাদেশ উপ-হাইকমিশনে প্রবেশের চেষ্টা করে। এই সহিংস বিক্ষোভের নেতৃত্ব দেন মহারাষ্ট্র বিজেপির সাবেক সভাপতি ও বর্তমান মহারাষ্ট্র সরকারের মন্ত্রী মঙ্গল প্রভাত। শুরুতে মুম্বাই পুলিশ ব্যারিকেট দিয়ে বিক্ষোভকারীদের ঠেকানোর চেষ্টা করে । তবে হঠাৎ ব্যারিকেড ভেঙে কয়েকশ উগ্রবাদী হিন্দু উপ-হাইকমিশনের ভেতরে চলে যায়। গেরুয়া পোশাকধারী এসব উগ্রবাদী উপ-হাইকমিশন ঘিরে হায়-হায় বাংলাদেশ ও জয়শ্রীরাম স্লোগান দিতে থাকে। এ সময় উপ-হাইকমিশনের কর্মকর্তারা আতঙ্কিত এবং নিরাপত্তাহীন হয়ে পড়েন। তবে পুলিশ শেষ পর্যন্ত বিক্ষোভকারীদের সরিয়ে দিতে সক্ষম হয়। অন্তত ২০০ জনকে আটক করে পুলিশ।\nপরে বিক্ষোভকারীরা আজাদি ময়দানে বাংলাদেশবিরোধী সমাবেশ করে। সমাবেশে বাংলাদেশবিরোধী চরম উসকানিমূলক বক্তব্যও দেন উগ্রবাদী হিন্দু নেতারা। সমাবেশ শেষে মঙ্গল প্রভাতের নেতৃত্বে উগ্রবাদী হিন্দুদের একটি প্রতিনিধিদল রাত পৌনে ৯টায় বাংলাদেশ উপ-হাইকমিশনে গিয়ে স্মারকলিপি দেয়। স্মারকলিপিতে দিপু দাসের হত্যা, চিন্ময় কৃষ্ণ দাসের গ্রেপ্তারের ঘটনাসহ বাংলাদেশে হিন্দুদের ওপর কথিত নির্যাতনের বিষয় তুলে ধরা হয়।\nগতকাল কলকাতায় বাংলাদেশ ডেপুটি হাইকমিশনের সামনে ফের বিক্ষোভ করেছে ভারতের হিন্দুত্ববাদী সংগঠনগুলো। তবে ডেপুটি হাইকমিশন প্রাঙ্গণে পৌঁছানোর আগেই তাদের আটকে দেয় পুলিশ।\nবঙ্গীয় হিন্দু জাগরণ মঞ্চের পক্ষ থেকে এ প্রতিবাদ মিছিল ও ডেপুটেশনের কর্মসূচি নেওয়া হয়। শিয়ালদহ রেল স্টেশনের সামনে থেকে তাদের মিছিল শুরু হয়। শত শত কর্মী-সমর্থক নিয়ে মিছিলটি বাংলাদেশ ডেপুটি হাইকমিশনের সামনে যাওয়ার চেষ্টা করলে কলকাতার বেগবাগানের সামনে তাদের আটকে দেয় পুলিশ। কিন্তু বিক্ষোভকারীরা প্রথম ব্যারিকেডটি ভেঙে ফেললে পুলিশের সঙ্গে তাদের ধস্তাধস্তি শুরু হয়। পরিস্থিতি সামাল দিতে পুলিশ লাঠিচার্জ করে। মিশনের অন্তত একশ মিটার দূরে বিক্ষোভকারীদের আটকে দেয় পুলিশ। তখন বিক্ষোভকারীরা পাল্টা পুলিশের দিকে ইট-পাটকেল ছুড়তে থাকে। এতে কয়েক পুলিশ সদস্য আহত হন।\nএ সময় উচ্চপদস্থ কর্মকর্তাসহ পুলিশের আরো ইউনিট এসে বিক্ষোভ থামানোর চেষ্টা করে। এক পর্যায়ে কয়েকজনকে আটক করে কলকাতা পুলিশের সদর দপ্তর লালবাজারে নেওয়া হয়। বিক্ষোভকারীদের মধ্যেও বেশ কয়েকজন আহত হন। তাদের কলকাতার নীলরতন হাসপাতাল ও পিজি হাসাপাতালে ভর্তি করা হয়েছে। কলকাতায় বাংলাদেশ ডেপুটি হাইকমিশন চত্বর কড়া নিরাপত্তায় ঘিরে রাখা হয়েছে।\nসন্ধ্যায় একই এলাকায় আবার মিছিল করে বামপন্থি দলগুলো। তাদের মিছিলও ২০০ মিটার আগেই থামিয়ে দেয় পুলিশ। ভারতের কমিউনিস্ট পার্টি (মার্কসবাদী), সিপিআই, বিপ্লবী সমাজতন্ত্রী দল বা এসএসপি, ফরোয়ার্ড ব্লক এতে অংশ নেয়।\nভারতের হাইকমিশনারকে তলব\nঢাকায় নিযুক্ত ভারতীয় হাইকমিশনার প্রণয় ভার্মাকে তলব করে নয়াদিল্লি ও শিলিগুড়িতে বাংলাদেশের কূটনৈতিক স্থাপনায় হামলা ও ভাঙচুরের ঘটনায় গভীর উদ্বেগ জানিয়েছে পররাষ্ট্র মন্ত্রণালয়। এসব ঘটনাকে পূর্বপরিকল্পিত সহিংসতা ও ভয়ভীতি প্রদর্শন উল্লেখ করে তীব্র নিন্দা জানায় বাংলাদেশ সরকার। সরকারের ভাষ্য, এ ধরনের ঘটনা কেবল কূটনৈতিক কর্মীদের নিরাপত্তার জন্য হুমকি নয়, বরং পারস্পরিক শ্রদ্ধাবোধ, শান্তি ও সহনশীলতার মূল্যবোধেরও পরিপন্থী।\nগতকাল সকালে ভারতীয় হাইকমিশনার প্রণয় ভার্মাকে তলবের পর সংবাদ বিজ্ঞপ্তিতে এসব তথ্য জানায় পররাষ্ট্র মন্ত্রণালয়। সকাল ৯টা ৪০ মিনিটে ভারতীয় হাইকমিশনার প্রণয় ভার্মা মন্ত্রণালয়ে আসেন এবং পররাষ্ট্রসচিব আসাদ আলম সিয়ামের দপ্তরে প্রবেশ করেন। পাঁচ মিনিটেরও কম সময়ের মধ্যে তিনি মন্ত্রণালয় ত্যাগ করেন।\nবিজ্ঞপ্তিতে বলা হয়, বাংলাদেশ সরকার ২০ ডিসেম্বর নয়াদিল্লিতে বাংলাদেশ হাইকমিশনের প্রাঙ্গণ ও আবাসস্থলের বাইরে ঘটে যাওয়া অনাকাঙ্ক্ষিত ঘটনা এবং ২২ ডিসেম্বর শিলিগুড়িতে বাংলাদেশের ভিসা কেন্দ্রে উগ্রপন্থি গোষ্ঠীর ভাঙচুরের ঘটনায় ভারত সরকারের কাছে গভীর উদ্বেগ প্রকাশ করে। এছাড়া ভারতে অবস্থিত বাংলাদেশের বিভিন্ন কূটনৈতিক মিশনের সামনে সহিংস বিক্ষোভের ঘটনাকেও উদ্বেগজনক বলে উল্লেখ করে বাংলাদেশ।\nপররাষ্ট্র মন্ত্রণালয় জানায়, ঘটনাগুলোর পূর্ণাঙ্গ ও নিরপেক্ষ তদন্ত, ভবিষ্যতে এ ধরনের ঘটনার পুনরাবৃত্তি রোধে কার্যকর ব্যবস্থা গ্রহণ এবং ভারতে অবস্থিত বাংলাদেশের কূটনৈতিক মিশন ও সংশ্লিষ্ট স্থাপনাগুলোর নিরাপত্তা নিশ্চিত করতে ভারত সরকারের প্রতি আহ্বান জানানো হয়েছে। আন্তর্জাতিক আইন ও কূটনৈতিক দায়বদ্ধতা অনুযায়ী কূটনৈতিক কর্মী ও স্থাপনাগুলোর মর্যাদা ও নিরাপত্তা সুরক্ষায় নয়াদিল্লি অবিলম্বে যথাযথ পদক্ষেপ নেবে এমন প্রত্যাশার কথাও জানিয়েছে বাংলাদেশ সরকার।\nগত শনিবার রাতে দিল্লিতে একদল হিন্দু উগ্রবাদী ভারত সরকারের ‘সম্মতিতে’ নিরাপত্তা বেষ্টনী পার হয়ে বাংলাদেশ হাউসে হামলা এবং হাইকমিশনারকে হত্যার হুমকি দেওয়ার পর বাংলাদেশ-ভারত সম্পর্কে চরম অস্থিরতা শুরু হয়। এরপর অব্যাহতভাবে বাংলাদেশ মিশনগুলোতে হামলার কারণে ঢাকা-দিল্লি সম্পর্ক স্মরণকালের মধ্যে সবচেয়ে নাজুক পরিস্থিতির মুখোমুখি হয়েছে। নিরাপত্তা বেষ্টনী পার হয়ে বাংলাদেশ হাউসের মূল ফটকের সামনে বিক্ষোভ, অগ্নিসংযোগ এবং ভারতে নিযুক্ত বাংলাদেশের হাইকমিশনার রিয়াজ হামিদুল্লাহকে হত্যার হুমকির মতো নজিরবিহীন ঘটনা ঘটেছে ।\nঅখণ্ড হিন্দু রাষ্ট্রসেনার অন্তত ২০ থেকে ২৫ জনের একটি উগ্রবাদী দল চার থেকে পাঁচটি গাড়িতে করে সব নিরাপত্তা বেষ্টনী পার হয়ে বাংলাদেশ হাউসের ফটকের সামনে যায়। এ সময় তারা বাংলাদেশবিরোধী উগ্র স্লোগান দিতে থাকে। তাদের মধ্যে কয়েকজন চিৎকার করে হাইকমিশনারের উদ্দেশে বলতে থাকে, ‘শালাকে গুলি করে মার।’ এ ঘটনা যখন ঘটছিল তখন বাংলাদেশ হাউসের নিরাপত্তায় নিয়োজিত বাহিনীর সদস্যরা নীরবে দাঁড়িয়ে ছিল। ফলে সেখানে পৌঁছতে তাদের কোনো বেগ পেতে হয়নি।\nবাংলাদেশের কূটনৈতিক মিশনগুলোতে উগ্র হিন্দুদের হামলা, ভাঙচুর, অগ্নিসংযোগসহ কর্মরত বাংলাদেশি কূটনীতিকদের হত্যার হুমকির প্রতিক্রিয়ায় দিল্লিতে বাংলাদেশ হাইকমিশন ভারতীয় নাগরিকদের অনির্দিষ্টকালের জন্য ভিসা সার্ভিস বন্ধ করে দিয়েছে।\nএছাড়া গত সোমবার পশ্চিমবঙ্গের শিলিগুড়িতে অবস্থিত বাংলাদেশ ভিসা সেন্টারে হামলা চালিয়ে তছনছ করে দিয়েছে উগ্রবাদী হিন্দুরা। দুপুর ২টার দিকে লক্ষণ বানশালের নেতৃত্বে বিশ্ব হিন্দু পরিষদ এবং হিন্দু জাগরণ মঞ্চের ৮০০ থেকে ১০০০ হিন্দু উগ্রবাদী শিলিগুড়িতে অবস্থিত বাংলাদেশ ভিসা সেন্টার অভিমুখে যাত্রা করে।\nনানা ধরনের বাংলাদেশবিরোধী প্ল্যাকার্ড হাতে নিয়ে তারা সেখানকার নিরাপত্তা কর্মীদের কোনো রকম বাধা ছাড়াই ভিসা সেন্টারে পৌঁছে। একপর্যায়ে উসকানিমূলক স্লোগান দিতে দিতে ভিসা সেন্টারে ব্যাপক ভাঙচুর চালায়। এ সময় ভিসা সেন্টারের বাইরে অগ্নিসংযোগের ঘটনাও ঘটে।\nপশ্চিমবঙ্গ বিধানসভার বিরোধী দলীয় নেতা শুভেন্দু অধিকারীর নেতৃত্বে শত শত উগ্রবাদী হিন্দু কলকাতায় অবস্থিত বাংলাদেশ মিশনে আক্রমণের চেষ্টা চালায়। পুলিশি বাধা সত্ত্বেও তারা বাংলাদেশ মিশনের ২০০ মিটারের ভেতরে ঢুকে পড়ে। সেখানে চরম উসকানিমূলক বাংলাদেশবিরোধী স্লোগানের পাশাপাশি ড. ইউনূসের কুশপুত্তলিকা পোড়ানো হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdq4fh8vlnxd",
    "title": "বাংলাদেশে নজর দিলে পাকিস্তানের ক্ষেপণাস্ত্র কিন্তু দূরে নয়",
    "publication_date": "2025-12-24T08:01:26+06:00",
    "keywords": "আমার-দেশ,বাংলাদেশ-ভারত,বাংলাদেশ-পাকিস্তান,ভারত-পাকিস্তান",
    "body": "পাকিস্তানের প্রধানমন্ত্রী শাহবাজ শরীফের দল মুসলিম লীগ-এনের যুব শাখার এক নেতা ভারতকে কঠোর হুমকি দিয়েছেন। তিনি বলেছেন, বাংলাদেশের সার্বভৌমত্ব হুমকির মুখে পড়োলে পাকিস্তানের সেনাবাহিনী ও ক্ষেপণাস্ত্র এর জবাব দেবে।\nকামরান সাঈদ উসমানি নামের ওই নেতা এক ভিডিও বার্তায় এই হুঁশিয়ারি দেন।\nঢাকার বিরুদ্ধে নয়াদিল্লির যেকোনো পদক্ষেপ ইসলামাবাদকে প্রতিক্রিয়া দেখাতে বাধ্য করবে—এমন হুমকি দিয়ে উসমানি বলেন, ‘যদি ভারত বাংলাদেশের স্বায়ত্তশাসনের ওপর আক্রমণ করে, যদি কেউ বাংলাদেশের দিকে খারাপ দৃষ্টি দেওয়ার সাহস করে; তাহলে মনে রাখবেন পাকিস্তানের জনগণ, পাকিস্তানি সশস্ত্র বাহিনী এবং আমাদের ক্ষেপণাস্ত্র খুব বেশি দূরে নয়।’\nউসমানির দাবি, মুসলিম তরুণরা এই অঞ্চলে ভারতের পরিকল্পনা সম্পর্কে সতর্ক হয়ে উঠেছে।\nতিনি জোর দিয়ে বলেন, পাকিস্তান বাংলাদেশের ওপর ভারতের ‘অখণ্ড ভারত আদর্শ’ চাপিয়ে দেওয়ার যেকোনো প্রচেষ্টা প্রতিহত করবে।\nতিনি প্রস্তাব দিয়ে বলেন, “আমাদের প্রস্তাব হলো বাংলাদেশের পাকিস্তানের সঙ্গে সামরিক জোট গঠন করা উচিত। বাংলাদেশে পাকিস্তানের আর পাকিস্তানে বাংলাদেশের ঘাঁটি স্থাপন করা উচিত।”\nবাংলাদেশ ও পাকিস্তানের মধ্যে সামরিক জোট হলে এই অঞ্চলের আঞ্চলিক শক্তির গতিপথ ব্যাপকভাবে উল্টে যাবে। সূত্র : এনডিটিভি, ইন্ডিয়া টুডে\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdczaaidtyu4",
    "title": "এখনই শিরোপা নয়, অঙ্কনের চিন্তায় ভালো ক্রিকেট",
    "publication_date": "2025-12-24T08:00:05+06:00",
    "keywords": "বিপিএল,মাহিদুল-ইসলাম-অঙ্কন",
    "body": "নানান শঙ্কা কাটিয়ে একদিন পরেই শুরু হবে বিপিএলের এবারের আসর। সেই আসরের আগে দলগুলো শুরু করেছে নিজেদের প্রস্তুতি। ইতোমধ্যে চারটি দল বিপিএলের ভেন্যু সিলেটে পা রেখেছে। নোয়াখালী এক্সপ্রেস সিলেটে যাবে আজ। এর আগে গতকাল অনুশীলন শেষে সংবাদমাধ্যমের মুখোমুখি হন নোয়াখালীর উইকেটরক্ষক ব্যাটার মাহিদুল ইসলাম অঙ্কন। সেখানে জানান, এখনই শিরোপা নিয়ে চিন্তাভাবনা করছেন না। আপাতত ম্যাচ বাই ম্যাচ আগানোর পরিকল্পনা করছেন। পাশাপাশি চান বিপিএলে ভালো ক্রিকেট খেলতে।\nবিপিএলে এবার প্রায় সবগুলো দলই গড়েছে ভারসাম্যপূর্ণ স্কোয়াড। ফলে মাঠের লড়াইয়ে কে কীভাবে চাপ সামলাতে পারে সেটাই হবে সবচেয়ে গুরুত্বপূর্ণ। এ নিয়ে অঙ্কনের ভাষ্য, ‘আমার কাছে মনে হয় সব দল অনেক ভারসাম্যপূর্ণ। কে কেমনভাবে চাপ সামলাতে করতে পারে, কে কেমনভাবে ম্যাচ জিততে পারে বেশি, ওটা বেশি গুরুত্বপূর্ণ। আর ফলাফল নিয়ে অতটা চিন্তা না, কারণ চ্যাম্পিয়নশিপ অনেক দূরে। কতটা ভালো ক্রিকেট খেলতে পারি সেটাই গুরুত্বপূর্ণ।’\nনতুন দল হিসেবে এবার আত্মপ্রকাশ করছে নোয়াখালী এক্সপ্রেস। প্রথমবার ফ্রাঞ্চাইজিগুলোর থাকে নানান ভুল-ত্রুটি। তবে এখন পর্যন্ত নোয়াখালী সবকিছু দারুণভাবে সামলাতে পেরেছে বলে জানান অঙ্কন। তিনি বলেন, ‘আমার কাছে মনে হয় যে তারা (নোয়াখালী) প্রথমবার হিসেবে খুবই ভালো করছে। এ পর্যন্ত দলের পরিবেশ থেকে শুরু করে সবকিছুই অনেক গোছানো। আশা করি যে তারাও অনেক বছর চালিয়ে যেতে পারবে।’\nএছাড়া নোয়াখালী বিপিএলে আসুক এমন চাওয়া ছিল অনেক সমর্থকের। ফলে সমর্থকদের বাড়তি চাপ থাকবে দলটির ওপর। এ নিয়ে অঙ্কনের ভাষ্য, ‘নোয়াখালীর অনেক ভালো ভক্ত-সমর্থকও আছে। আশা করি তারা অনেক ভালো করবে বিপিএলে।’\nঅঙ্কনের কাছে চ্যাম্পিয়নশিপের চেয়ে প্রতিটি ম্যাচে দল হিসেবে পারফর্ম করাটাই আসল, ‘আসলে সবারই লক্ষ্য থাকে যে চ্যাম্পিয়ন হওয়ার। কিন্তু আমার কাছে মনে হয় যে আমরা প্রথম থেকে দল হিসেবে কতটা গোছানো ক্রিকেট খেলতে পারছি, কতটা সবাই পারফরম্যান্স করতে পারছে—সেটাই গুরুত্বপূর্ণ বড় নাম নিয়ে চিন্তা করার চেয়ে। প্রত্যেকটা ম্যাচ ভালো খেলাটা অনেক বেশি গুরুত্বপূর্ণ।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdjjyuobfcc0",
    "title": "মিয়ানমারে জনগণকে ভোটদানে বাধ্য করতে ‘নৃশংসতা’ চালাচ্ছে জান্তা",
    "publication_date": "2025-12-24T07:17:12+06:00",
    "keywords": "আমার-দেশ,মিয়ানমার,জান্তা-বাহিনী",
    "body": "মিয়ানমারের জান্তা আসন্ন নির্বাচনে জনগণকে ভোট দিতে বাধ্য করতে সহিংসতা চালাচ্ছে এবং ভয়ভীতি দেখাচ্ছে। অন্যদিকে মানুষকে ভোট থেকে বিরত রাখতে সশস্ত্র গোষ্ঠীগুলোও একই ধরনের কৌশল ব্যবহার করছে। গতকাল মঙ্গলবার জাতিসংঘ এ তথ্য জানিয়েছে।\nজাতিসংঘের মানবাধিকার প্রধান ভলকার তুর্ক এক বিবৃতিতে বলেন, মিয়ানমারের সামরিক কর্তৃপক্ষকে ভোট দিতে বাধ্য করার ক্ষেত্রে জনগণের প্রতি নৃশংস সহিংসতা বন্ধের পাশাপাশি ভিন্নমত প্রকাশের কারণে মানুষকে গ্রেপ্তার থামাতে হবে।\nমিয়ানমারের জান্তা আগামী রোববার থেকে ভোট আয়োজন করতে যাচ্ছে। তারা কঠোরভাবে নিয়ন্ত্রিত এই নির্বাচনকে গণতন্ত্রে প্রত্যাবর্তন হিসেবে প্রচার করছে। দেশটির নির্বাচিত সরকারকে উৎখাতের ও গৃহযুদ্ধ শুরুর পাঁচ বছর পর নির্বাচনের আয়োজন করা হচ্ছে।\nঅন্যদিকে সাবেক বেসামরিক নেতা নোবেল বিজয়ী অং সান সু চি এখনো কারাগারে রয়েছেন এবং তার জনপ্রিয় দলটিও ভেঙে দেওয়া হয়েছে।\nআন্তর্জাতিক পর্যবেক্ষকরা ধাপে ধাপে এক মাসব্যাপী এই ভোটকে সামরিক শাসনের নতুন রূপ হিসেবে প্রত্যাখ্যান করেছেন।\nভলকার তুর্ক গত মাসে বলেছেন, বর্তমান পরিস্থিতিতে মিয়ানমারে নির্বাচন আয়োজন ‘অকল্পনীয়’।\nমঙ্গলবার তিনি সতর্ক করে বলেন, নির্বাচনে অংশগ্রহণ নিয়ে সাধারণ মানুষ সামরিক কর্তৃপক্ষ এবং সশস্ত্র বিরোধী গোষ্ঠী—উভয়ের হুমকির মুখে পড়ছে। ‘নির্বাচন সুরক্ষা আইন’-এর অধীনে মত প্রকাশের স্বাধীনতা প্রয়োগের কারণে বহু মানুষকে আটক করা হয়েছে।\nবিবৃতিতে বলা হয়, অনেককে ‘অত্যন্ত কঠোর সাজা’ দেওয়া হয়েছে। ইয়াঙ্গুন অঞ্চলের হ্লাইংহায়া টাউনশিপের তিন যুবককে নির্বাচনবিরোধী পোস্টার টাঙানোর কারণে ৪২ থেকে ৪৯ বছরের কারাদণ্ড দেওয়া হয়েছে।\nজাতিসংঘ মানবাধিকার কার্যালয় জানিয়েছে, তারা ম্যান্ডালে অঞ্চলসহ দেশের বিভিন্ন অঞ্চলের বাস্তুচ্যুত মানুষের কাছ থেকে রিপোর্ট পেয়েছে। তাদের সতর্ক করা হয়েছে, ভোট দিতে না গেলে তাদের ওপর হামলা চালানো হবে বা তাদের বাড়িঘর দখল করা হবে।\nভলকার তুর্ক জোর দিয়ে বলেন, বাস্তুচ্যুত মানুষকে অনিরাপদ অবস্থায় ও ইচ্ছার বিরুদ্ধে ভোট দিতে বাধ্য করা মানবাধিকার লঙ্ঘন।\nতিনি বলেন, মানুষ সামরিক বিরোধী সশস্ত্র গোষ্ঠীর কাছ থেকেও ‘মারাত্মক হুমকির’ মুখে পড়ছে। এর মধ্যে রয়েছেন ৯ জন নারী শিক্ষক, যাদের গত মাসে কিয়াইকতো থেকে অপহরণ করা হয়। তখন তারা ব্যালট সংক্রান্ত প্রশিক্ষণে অংশ নিতে যাচ্ছিলেন।\nবিবৃতিতে বলা হয়, পরে তাদের অপরাধীদের পক্ষ থেকে সতর্ক বার্তাসহ মুক্তি দেওয়া হয়।\nতুর্ক বলেন, এই নির্বাচন স্পষ্টতই সহিংসতা ও দমন-পীড়নের পরিবেশে অনুষ্ঠিত হচ্ছে। যেখানে জনগণের স্বাধীন মতপ্রকাশ, সংগঠন বা শান্তিপূর্ণ সমাবেশের অধিকার প্রয়োগের কোনো পরিবেশ নেই। সূত্র : বাসস\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd1tdlsmhoey",
    "title": "টিভির পর্দায় আলজেরিয়া-সুদান ম্যাচসহ আরও যত খেলা",
    "publication_date": "2025-12-24T07:00:05+06:00",
    "keywords": "সুদান,আলজেরিয়া",
    "body": "ক্রিকেট\nআইএলটি২০\nদুবাই ক্যাপিটালস-শারজাহ ওয়ারিয়র্স\nসরাসরি, রাত ৮টা ৩০ মিনিট\nটি স্পোর্টস, জি অ্যাকশন\nফুটবল\nআফ্রিকা কাপ অব নেশনস\nবুরকিনো ফাসো-ইকুয়েটোরিয়াল গিনি\nসরাসরি, সন্ধ্যা ৬টা ৩০ মিনিট\nআলজেরিয়া-সুদান\nসরাসরি, রাত ৯টা\nআইভরি কোস্ট-মোজাম্বিক\nসরাসরি, রাত ১১টা ৩০ মিনিট\nক্যামেরুন-গ্যাবন\nসরাসরি, রাত ২টা\nফ্যানকোড, বেট৩৬৫\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/health/amdtz2iayig46",
    "title": "সীমিত বরাদ্দ উচ্চ রক্তচাপ নিয়ন্ত্রণে বড় বাধা",
    "publication_date": "2025-12-24T06:46:24+06:00",
    "keywords": "আমার-দেশ,উচ্চ-রক্তচাপ",
    "body": "দেশে মোট মৃত্যুর ৭১ শতাংশ অসংক্রামক রোগে হলেও এই খাতে বাজেট বরাদ্দ খুবই সামান্য। বিশ্ব ব্যাংকের প্রতিবেদন অনুযায়ী, স্বাস্থ্য খাতে সরকারের মোট অর্থায়নের মধ্যে ৫ শতাংশেরও কম ব্যয় হয় অসংক্রামক রোগ সংক্রান্ত বাজেটে।\nএই সীমিত বরাদ্দ কার্যকরভাবে উচ্চ রক্তচাপ নিয়ন্ত্রণে বড় বাধা হিসেবে কাজ করছে। সেই সঙ্গে বরাদ্দকৃত অর্থ যথাযথভাবে ব্যবহার না হওয়ায় চ্যালেঞ্জ বাড়ছে বলেও মনে করছেন বিশিষ্ট্যজনেরা।\nগতকাল মঙ্গলবার রাজধানীর বিএমএ ভবনে ‘উচ্চ রক্তচাপ নিয়ন্ত্রণ : অগ্রগতি, বাধা এবং করণীয়’ শীর্ষক কর্মশালায় বক্তারা এসব কথা বলেন।\nগ্লোবাল হেলথ অ্যাডভোকেসি ইনকিউবেটরের (জিএইচএআই) সহযোগিতায় প্রজ্ঞা (প্রগতির জন্য জ্ঞান) এই কর্মশালার আয়োজন করে। এতে প্রিন্ট, টেলিভিশন এবং অনলাইনে কর্মরত ২৮ জন সাংবাদিক অংশ নেন।\nকর্মশালায় জানানো হয়, বাংলাদেশে শীর্ষ ১০টি রোগের তালিকায় এক নম্বরে উচ্চ রক্তচাপ। ওষুধের উৎপাদন ও সরবরাহ নিরবচ্ছিন্ন করার মাধ্যমে দেশের সব কমিউনিটি ক্লিনিক ও উপজেলা স্বাস্থ্য কমপ্লেক্সে উচ্চ রক্তচাপের ওষুধের প্রাপ্যতা নিশ্চিত করতে হবে।\nবক্তারা বলেন, তৃণমূল পর্যায়ে উচ্চ রক্তচাপ নিয়ন্ত্রণে সব কমিউনিটি ক্লিনিক ও উপজেলা স্বাস্থ্য কমপ্লেক্সে নিয়মিত চিকিৎসাসেবা ও ওষুধ প্রদান নিশ্চিত করা গেলে দেশে উচ্চ রক্তচাপজনিত অসুস্থতা ও মৃত্যু উল্লেখযোগ্যভাবে কমবে। একই সঙ্গে সরকারের দীর্ঘমেয়াদি চিকিৎসা ব্যয়ও কমবে। উচ্চ রক্তচাপ প্রতিরোধ ও নিয়ন্ত্রণে সরকারের সাথে সংশ্লিষ্ট সব অংশীজনকে সম্মিলিতভাবে কাজ করার আহ্বান জানানো হয়।\nকমিউনিটি ক্লিনিক স্বাস্থ্য সহায়তা ট্রাস্টের ডা. গীতা রানী দেবী বলেন, ‘প্রান্তিক পর্যায়ে উচ্চ রক্তচাপের ওষুধ পৌঁছে দিতে সরকার কাজ করছে। পর্যায়ক্রমে আমরা সব কমিউনিটি ক্লিনিক ও উপজেলা স্বাস্থ্য কমপ্লেক্সে ওষুধের প্রাপ্যতা নিশ্চিত করতে পারব।’\nএসেনসিয়াল ড্রাগস্ কোম্পানি লিমিটেডেরর উপ-মহাব্যবস্থাপক (বিক্রয় ও বিপণন) মো. রিয়াদ আরেফিন বলেন, ‘উচ্চ রক্তচাপের ওষুধ উৎপাদন ও সরবরাহ নিরবচ্ছিন্ন রাখা আমাদের অন্যতম প্রধান একটি অগ্রাধিকার। আশা করি দ্রুতই আমরা সব কমিউনিটি ক্লিনিক ও উপজেলা স্বাস্থ্য কমপ্লেক্সে ওষুধ সরবরাহ নিশ্চিত করতে পারব।’\nকর্মশালায় আলোচক হিসেবে উপস্থিত ছিলেন চ্যানেল টোয়েন্টিফোরের হেড অব নিউজ অ্যান্ড কারেন্ট অ্যাফেয়ার্স জহিরুল আলম; জিএইচএআই বাংলাদেশ কান্ট্রি লিড মুহাম্মাদ রূহুল কুদ্দুস এবং প্রজ্ঞার নির্বাহী পরিচালক এ বি এম জুবায়ের। কর্মশালায় বিষয়ভিত্তিক উপস্থাপনা তুলে ধরেন প্রজ্ঞার প্রোগ্রাম অফিসার সামিহা বিনতে কামাল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdevsytvmuaz",
    "title": "সাত দেশের ভারতীয় দূতাবাসের সামনে শিখদের বিক্ষোভ আজ",
    "publication_date": "2025-12-24T06:08:36+06:00",
    "keywords": "আমার-দেশ,ভারত-বাংলাদেশ,শিখ,শরীফ-ওসমান-হাদি",
    "body": "ইনকিলাব মঞ্চের মুখপাত্র ও জুলাই বিপ্লবের অন্যতম সংগঠক শহীদ শরীফ ওসমান হাদিকে হত্যার প্রতিবাদে সাতটি দেশের ভারতীয় দূতাবাসের সামনে বিক্ষোভ কর্মসূচি পালন করবে পাঞ্জাবের স্বাধীনতাকামী শিখ সম্প্রদায়ের একাংশ।\nআজ বুধবার ওইসব দেশের স্থানীয় সময় দুপুর ১২টায় ভারতীয় দূতাবাসগুলোর সামনে বিক্ষোভ করবেন তারা।\nআন্তর্জাতিক মানবাধিকার সংস্থা শিখস ফর জাস্টিসের (এসএফজে) জেনারেল কাউন্সেল গুরপতওয়ান্ত সিং পান্নুন এক ভিডিও বার্তায় এই ঘোষণা দেন।\nপান্নুন জানান, ঢাকা, পাকিস্তানের ইসলামাবাদ, অস্ট্রেলিয়ার মেলবোর্ন, যুক্তরাজ্যের লন্ডন, ইতালির মিলান, কানাডার টরন্টো ও ভ্যাঙ্কুভার এবং যুক্তরাষ্ট্রের ওয়াশিংটন ডিসি শহরে ভারতীয় দূতাবাসের সামনে এই বিক্ষোভ করবে শিখ জনগোষ্ঠী। এ সময় কনস্যুলেটগুলো বন্ধ করার দাবি জানাবেন তারা।\nশিখ নেতা পান্নুন বলেন, ‘বুধবার নিজ নিজ স্থানীয় সময় অনুযায়ী দুপুর ১২টায় আমরা ভারতীয় কনস্যুলেটগুলো বন্ধ করার কর্মসূচি পালন করব, যাতে বাংলাদেশে ছাত্রনেতাদের বিরুদ্ধে ভারতের সরকারের হত্যার পরিকল্পনাকে আন্তর্জাতিক অঙ্গনে তুলে ধরা যায় এবং মুহাম্মদ ইউনুসের নেতৃত্বাধীন বাংলাদেশ সরকার উৎখাতের পরিকল্পনার বিষয়টি বিশ্ববাসীর সামনে আসে।’\nতিনি বলেন, ‘শিখস ফর জাস্টিস বাংলাদেশের অভ্যন্তরে ভারতের গুপ্তহত্যার পরিকল্পনা আন্তর্জাতিক পরিসরে তুলে ধরতে যাচ্ছে। ভারত ইতোমধ্যেই ওসমান হাদিকে হত্যা করেছে। আমরা কর্মসূচি হিসেবে ভারতীয় দূতাবাসগুলো বন্ধ করে দেওয়ার ডাক দিয়েছি। কারণ এগুলোকে আমরা ভারতের গোয়েন্দা সংস্থা র-এর কেন্দ্র বলে মনে করি। এখান থেকেই হত্যাকাণ্ডের পরিকল্পনা ও বাস্তবায়ন করা হয়।’\nএই শিখ নেতা বলেন, ‘একইভাবে আমরা ঢাকায় নিযুক্ত ভারতীয় হাইকমিশনারকে দায়ী করছি। তিনিই ওসমান হাদিকে হত্যার নির্দেশ দিয়েছেন, হত্যাকাণ্ড সংঘটিত করেছেন। এই দূতাবাস থেকেই হত্যাকাণ্ড, গুপ্তচরবৃত্তি ও নজরদারির কার্যক্রম পরিচালিত হয়। এ কারণে আমরা ঢাকা, ইসলামাবাদ, অস্ট্রেলিয়ার মেলবোর্ন, যুক্তরাজ্যের লন্ডন, ইতালির মিলান, কানাডার টরন্টো ও ভ্যাঙ্কুভার এবং যুক্তরাষ্ট্রের ওয়াশিংটন ডিসি থেকে একযোগে কর্মসূচির ডাক দিচ্ছি।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdekf7s5x40x",
    "title": "হাদি হত্যার প্রধান আসামির ৮ ব্যাংক হিসাব অবরুদ্ধ",
    "publication_date": "2025-12-24T04:45:16+06:00",
    "keywords": "আমার-দেশ,শরীফ-ওসমান-হাদি",
    "body": "ইনকিলাব মঞ্চের মুখপাত্র শহীদ শরীফ ওসমান হাদি হত্যা মামলার প্রধান আসামি ফয়সাল করিম মাসুদ ও তার স্বার্থ সংশ্লিষ্টদের ৮টি ব্যাংক হিসাব অবরুদ্ধের আদেশ দিয়েছে ঢাকার একটি আদালত।\nমামলার তদন্ত কর্মকর্তার আবেদনের পরিপ্রেক্ষিতে ঢাকা মহানগর জ্যেষ্ঠ বিশেষ জজ আদালতের অবকাশকালীন বিচারক মোহাম্মদ আব্দুল্লাহ আল মামুন গত রোববার এ আদেশ দেন। খবর বাসসের।\nগতকাল মঙ্গলবার মামলার তদন্ত কর্মকর্তা ডিবির পরিদর্শক ফয়সাল আহমেদ বিষয়টি নিশ্চিত করেছেন।\nগত ১২ ডিসেম্বর দুপুরে রাজধানীর পল্টন থানাধীন বক্স কালভার্ট রোডে শরীফ ওসমান হাদিকে গুলি করা হয়। এ ঘটনায় গত ১৪ ডিসেম্বর পল্টন থানায় হত্যাচেষ্টা মামলা করেন ইনকিলাব মঞ্চের সদস্যসচিব আব্দুল্লাহ আল জাবের।\nগত ১৮ ডিসেম্বর সিঙ্গাপুরে চিকিৎসাধীন অবস্থায় হাদির মৃত্যু হয়। এরপর দেশে আনা হয় তার লাশ। গত শুক্রবার জাতীয় কবি কাজী নজরুল ইসলামের কবরের পাশে তাকে দাফন করা হয়।\nহাদির মৃত্যুর পর গত ২০ ডিসেম্বর মামলার তদন্ত কর্মকর্তার আবেদনের পরিপ্রেক্ষিতে দণ্ডবিধি ৩০২ ধারা (হত্যা) সংযোজনের আদেশ দেন ঢাকার মেট্রোপলিটন ম্যাজিস্ট্রেট সিদ্দিক আজাদ।\nগত রোববার সিআইডি জানিয়েছিল, হাদি হত্যা মামলার প্রধান আসামি ফয়সাল করিম মাসুদ ও তার স্বার্থসংশ্লিষ্ট ব্যক্তিদের ব্যাংক হিসাবে ১২৭ কোটি টাকার বেশি অস্বাভাবিক লেনদেনের তথ্য মিলেছে। প্রাথমিকভাবে পাওয়া এ তথ্যের ভিত্তিতে ফয়সালের বিরুদ্ধে অর্থ পাচার–সংক্রান্ত পৃথক অনুসন্ধান কার্যক্রম শুরু করেছে তারা। সেদিনই ফয়সালের দেশত্যাগে নিষেধাজ্ঞা দেন আদালত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdwpl9meyutw",
    "title": "ইরানের বিভিন্ন শহরে ক্ষেপণাস্ত্র মহড়া, নেতানিয়াহুর উদ্বেগ",
    "publication_date": "2025-12-24T04:06:05+06:00",
    "keywords": "আমার-দেশ,ইসরাইল,ইরান,ক্ষেপণাস্ত্র",
    "body": "ইরানের বিভিন্ন শহরে ক্ষেপণাস্ত্র মহড়া চালিয়েছে কর্তৃপক্ষ। গত সোমবার এ মহাড়া চালানো হয়। এ ঘটনায় উদ্বেগ প্রকাশ করেছে ইসরাইলের প্রধানমন্ত্রী বেনিয়ামিন নেতানিয়াহু। তবে উৎক্ষেপণের বিষয়টি নাকচ করে দিয়েছে ইরানের রাষ্ট্রীয় সম্প্রচারমাধ্যম।\nমাঠ পর্যবেক্ষণ ও জনগণের উদ্ধৃতি দিয়ে আধা-সরকারি বার্তা সংস্থা ফার্স জানিয়েছে, তেহরান, ইস্ফাহান, মাশহাদ, খোররামাবাদ ও মাহাবাদসহ বিভিন্ন শহরে ক্ষেপণাস্ত্র মহড়া চালানো হয়েছে।\nআধা-সরকারি সংবাদমাধ্যম নূর নিউজ ক্ষেপণাস্ত্র উৎক্ষেপণের ভিডিও প্রকাশ করেছে। তবে এর স্পষ্ট অবস্থান উল্লেখ করা হয়নি।\nতবে ক্ষেপণাস্ত্র উৎক্ষেপণের বিষয়টি অস্বীকার করে রাষ্ট্রীয় সম্প্রচারমাধ্যম বলেছে, অনলাইনে ছড়িয়ে পড়া ছবি ক্ষেপণাস্ত্র পরীক্ষার সঙ্গে সম্পৃক্ত নয়।\nএ বিষয়ে গত সোমবার এক সংবাদ সম্মেলনে নেতানিয়াহুকে প্রশ্ন করা হয়। জবাবে তিনি বলেন, আমরা জানি, ইরান সামরিক মহড়া চালাচ্ছে। আমরা প্রয়োজনীয় প্রস্তুতি নিচ্ছি।\nএনবিসি নিউজ জানিয়েছে, ইরানের বর্ধিত ক্ষেপণাস্ত্র কর্মসূচিসহ বিভিন্ন হুমকির বিষয়ে মার্কিন প্রেসিডেন্ট ডোনাল্ড ট্রাম্পকে ব্রিফ করার পরিকল্পনা করছেন নেতানিয়াহু।\nআগামী মাসে ট্রাম্পের সঙ্গে দেখা করতে যুক্তরাষ্ট্র সফরে যাবেন নেতানিয়াহু। ইসরাইলি কর্মকর্তারা এই কর্মসূচিকে হুমকি হিসেবে দেখছেন এবং প্রয়োজনে দ্রুত সামরিক পদক্ষেপ নিতে সতর্ক করেছেন।\nপশ্চিমা দেশগুলো ইরানের ক্ষেপণাস্ত্র সক্ষমতাকে মধ্যপ্রাচ্যে অস্থিতিশীলতার কারণ হিসেবে বিবেচনা করছে। তারা আশঙ্কা প্রকাশ করছে যে, ইরান যদি ইচ্ছা করে তবে এসব ক্ষেপণাস্ত্র দিয়ে নিউক্লিয়ার অস্ত্র বহন করতে পারে।\nচলতি মাসের শুরুতে উপসাগরে ক্ষেপণাস্ত্র মহড়া চালিয়েছে ইরানের বিপ্লবী গার্ডস। ওই মহড়ায় বিভিন্ন কৃত্রিম লক্ষ্যবস্তুতে ব্যালিস্টিক ও ক্রুজ ক্ষেপণাস্ত্র নিক্ষেপ করা হয়। সূত্র : ইরান ইন্টারন্যাশনাল\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdeqf0dsci0a",
    "title": "রেজিস্ট্রেশন বিভাগ যাচ্ছে ভূমি মন্ত্রণালয়ে, ব্যাপক অসন্তোষ",
    "publication_date": "2025-12-24T03:41:56+06:00",
    "keywords": "আমার-দেশ,আইন-মন্ত্রণালয়,ভূমি-মন্ত্রণালয়",
    "body": "আইন মন্ত্রণালয় থেকে রেজিস্ট্রেশন বিভাগ বা নিবন্ধন অধিদপ্তরের সব কার্যক্রম ভূমি মন্ত্রণালয়ে স্থানান্তরের উদ্যোগ নেওয়া হয়েছে। আজ বুধবার মন্ত্রিপরিষদের বৈঠকে বিষয়টি উত্থাপিত হতে যাচ্ছে। এ খবর ছড়িয়ে পড়লে সংশ্লিষ্টদের মধ্যে তীব্র অসন্তোষ সৃষ্টি হয়।\nদীঘদিন ধরে রেজিস্ট্রেশন বিভাগকে নিজেদের অধীনে নিতে চাইছে ভূমি মন্ত্রণালয়। এ বিষয়ে তাদের যুক্তি, এসিল্যান্ড অফিসের সঙ্গে রেজিস্ট্রেশন বিভাগ থাকলে একই জায়গা থেকে জনগণ সহজে সেবা পাবে।\nঅন্যদিকে রেজিস্ট্রেশন বিভাগকে নিজেদের কাছেই রাখতে চাইছে আইন মন্ত্রণালয়। তাদের যুক্তি, আইনে ভূমি রেজিস্ট্রেশন জুডিশিয়াল ওয়ার্ক। তাছাড়া ভূমি সংক্রান্ত কাজ ভূমি আইন, নন এগ্রিকালচার ট্যানেন্সি অ্যাক্ট, স্টেট একুইজিশন অ্যাক্টসহ অনেকগুলো বিষয় বিভিন্ন জটিল আইনের আওতাভুক্ত। আইনের বিষয়ে পড়াশোনা না করা ব্যক্তি বিসিএস এডমিন থেকে এসিল্যান্ড হয়ে আইনকানুন কিছু না জেনেও এসিল্যান্ডের দায়িত্ব পালন করবে। ফলে জনগণের দুর্ভোগ বাড়বে। তাই জমির মিউটেশন, খাজনা প্রদান তথা এসিল্যান্ড অফিস আইন মন্ত্রণালয়ের অধীনে থাকা উচিত।\nনিবন্ধন অধিদপ্তরকে আইন মন্ত্রণালয় থেকে ভূমি মন্ত্রণালয়ে স্থানান্তরের বিষয়ে ২০০৮ সালে অর্থ বিভাগের সিদ্ধান্তের পরিপ্রেক্ষিতে হাইকোর্ট ডিভিশনে জনস্বার্থে রিট মামলা করা হয়। যার নম্বর ২৫১-২০০৮। এরপর ওই বছর ১৩ মার্চের শুনানি শেষে আদালত এক সংক্ষিপ্ত আদেশে বলেন, রিট নিষ্পত্তি না হওয়া পর্যন্ত স্থগিত থাকবে।\nউচ্চ আদালতে বিচারাধীন বিষয় নিষ্পত্তি না করে মন্ত্রিপরিষদের বৈঠকে বিষয়টি উপস্থাপন নিয়ে মিশ্র প্রতিক্রিয়া দেখা দিয়েছে।\nসংশ্লিষ্টদের অনেকে বলছেন, এ সংক্রান্ত রিট মামলা ২০০৮ সাল থেকে উচ্চ আদালতে বিচারাধীন। ফলে এ ধরনের প্রস্তাব উপদেষ্টা পরিষদে নিয়ে নিবন্ধন অধিদপ্তর ভূমি মন্ত্রণালয়ে স্থানান্তরের আইনি সুযোগ নেই। আগেও এ ধরনের উদ্যোগ সফল হয়নি।\nতাদের মতে, ভূমি মন্ত্রণালয় সীমাহীন সমস্যায় জর্জরিত। ভূমি অফিসগুলো এখনো সেবাপ্রার্থীদের যথাযথ সেবা দিতে পারছে না। এর মধ্যে রেজিস্ট্রেশন বিভাগ যুক্ত হলে ভোগান্তি আরো বাড়বে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdbirxnabang",
    "title": "তুরস্কে বিমান বিধ্বস্ত হয়ে লিবিয়ার সেনাপ্রধান নিহত",
    "publication_date": "2025-12-24T02:49:22+06:00",
    "keywords": "আমার-দেশ,তুরস্ক,লিবিয়া,বিমান-দুর্ঘটনা",
    "body": "তুরস্কে বিমান বিধ্বস্ত হয়ে লিবিয়ার সেনাপ্রধান জেনারেল মোহাম্মদ আলী আহমেদ আল-হাদ্দাদ নিহত হয়েছেন। স্থানীয় সময় মঙ্গলবার রাতে দুর্ঘটনাটি ঘটে বলে নিশ্চিত করেছেন লিবিয়ার প্রধানমন্ত্রী।\nতুরস্কের রাজধানী আঙ্কারা থেকে ছেড়ে আসা ফ্যালকন-৫০ মডেলের বিমানে লিবিয়ার সেনাপ্রধান আল-হাদ্দাদ ছাড়াও আরো চারজন ছিলেন। খবর বিবিসির।\nতুরস্কের স্বরাষ্ট্রমন্ত্রী আলী ইয়ারলিকায়া সামাজিক যোগাযোগ মাধ্যম এক্সে জানিয়েছেন, আঙ্কারা এসেনবোয়া আন্তর্জাতিক বিমানবন্দর থেকে স্থানীয় সময় রাত ৮টা ১২ মিনিটে বিমানটি ত্রিপোলির উদ্দেশ্যে রওনা দেয়। উড্ডয়নের ৪২ মিনিট পর বিমানটির সঙ্গে যোগাযোগ বিচ্ছিন্ন হয়ে যায়।\nযোগাযোগ বিচ্ছিন্ন হওয়ার আগে ত্রিপোলিগামী বিমানটি জরুরি অবতরণের অনুরোধ জানিয়েছিল।\nলিবিয়ার সেনাপ্রধান জেনারেল মোহাম্মদ আলী আহমেদ আল-হাদ্দাদ তুরস্কের সেনাপ্রধানের সঙ্গে সাক্ষাৎ করতে এসেছিলেন। সাক্ষাতের পর দেশে ফেরার পথে বিমান দুর্ঘটনার কবলে পড়েন তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amdxw3jslil2c",
    "title": "যুবলীগ-ছাত্রলীগ নেতাকে ফুলের মালা দিয়ে দলে ভেড়ালেন বিএনপি সভাপতি",
    "publication_date": "2025-12-24T02:20:52+06:00",
    "keywords": "বিএনপি,আওয়ামী-লীগ,আমার-দেশ,রংপুর,পীরগাছা",
    "body": "জুলাই বিপ্লবে ক্ষমতাচ্যুত প্রধানমন্ত্রী শেখ হাসিনা দেশ ছেড়ে পলায়নের পর আওয়ামী লীগের কার্যক্রম নিষিদ্ধ করে অন্তর্বর্তী সরকার। এরপর দলটির অনেক নেতাকর্মী ভারতসহ বিভিন্ন দেশে পালিয়ে গেলেও বড় একটি অংশ বিএনপিসহ অন্যান্য দলে অনুপ্রবেশ করে। এরকমই রংপুরের পীরগাছায় আওয়ামী লীগের অনেক নেতাকর্মী ভোল পাল্টে বিএনপিতে যোগ দিয়েছেন।\nআসন্ন সংসদ নির্বাচনের আগ মুহূর্তে পীরগাছা উপজেলা বিএনপির সভাপতি আমিনুল ইসলাম রাঙ্গা আওয়ামী লীগের বেশ কয়েকজন নেতাকর্মীকে বিএনপিতে পুনর্বাসন করেন। এ তালিকায় আওয়ামী লীগ ও এর সহযোগী সংগঠনের অন্তত ২০ নেতাকর্মী রয়েছেন।\nএ ঘটনায় বিএনপির তৃণমূল নেতাকর্মীদের মধ্যে ব্যাপক অসন্তোষ দেখা দিয়েছে। এছাড়া অন্যান্য রাজনৈতিক দলের নেতাকর্মী এবং স্থানীয় জনগণও বিষয়টি নিয়ে সমালোচনা করেছেন।\nউপজেলা বিএনপির সভাপতি আমিনুল ইসলাম রাঙ্গা গত সোমবার সন্ধ্যায় দলটির উপজেলা কার্যালয়ে আওয়ামী লীগ ও এর সহযোগী সংগঠনের বেশ কয়েকজন নেতাকর্মীকে ফুলের মালা পরিয়ে গ্রহণ করেন । এর মধ্যে উপজেলা যুবলীগের সদস্য সোহাগ মিয়া ও শাকিল মিয়া, পীরগাছা সরকারি কলেজ ছাত্রলীগের যুগ্ম সাধারণ সম্পাদক লুৎফর রহমান, পীরগাছা সদর ইউনিয়নের ৭ নম্বর ওয়ার্ড আওয়ামী লীগের সদস্য আকবার আলী, নুরুল হক ও মনজিলের নাম উল্লেখযোগ্য।\nবিএনপিতে যোগ দেওয়া আওয়ামী নেতাকর্মী ও উপজেলা সভাপতি রাঙ্গার বিভিন্ন ছবি ও ভিডিও ফেসবুকে শেয়ার করেন স্থানীয় অনেক নেতাকর্মী। ফলে বিষয়টি অনেকের নজরে আসে। এরপর থেকে বিএনপি নেতাদের ব্যাপক সমালোচনা করেন দলটির তৃণমূলের নেতাকর্মীরা।\nসোমবার পীরগাছা উপজেলা মৎস্যজীবী দলের আহ্বায়ক রবিউল ইসলাম রবি তার ফেসবুক আইডিতে একটি ভিডিও শেয়ার করে লেখেন, যুবলীগ ও ছাত্রলীগ থেকে বিএনপিতে যোগদান সোহাগ ও বুলেট ভাইয়ের নেতৃত্বে। এরপর তৃণমূলের নেতাকর্মীরা ক্ষুব্ধ প্রতিক্রিয়া ব্যক্ত করেন। ওই পোস্টে বিএনপির অনেক কর্মী-সমর্থক ক্ষোভ প্রকাশ করে মন্তব্য করেন।  এছাড়া ফেসবুকসহ বিভিন্ন মাধ্যমে এ বিষয়ে ক্ষুব্ধ প্রতিক্রিয়া ব্যক্ত করেন তারা।\nআতাউল সুজন নামে একজন ফেসবুকে লেখেন, এই দোসরদের ঠাঁই দেওয়াটা বিএনপির বড় ভুল হচ্ছে। এরাই আগামীতে ফণা তুলে কালসাপের মতো দাঁড়াবে। সাবধান! আওয়ামী লীগ!\nরবিউল ইসলাম নামে একজন মন্তব্য করেন, দলের ১২টা বাজাতে আর বেশিদিন সময় লাগবে না। এছাড়া শাহরিয়ার জাহান নামে একজন মন্তব্য করেন, বিএনপি নিজের শরীরে জীবাণু প্রবেশ করালো।\nবিএনপির দলীয় কর্মী-সমর্থকরা ছাড়াও অন্যান্য রাজনৈতিক দলের নেতা এবং স্থানীয় জনগণও আওয়ামী নেতাকর্মীদের বিএনপিতে যোগদানের বিষয়টি নিয়ে সমালোচনা করেছেন।\nজামায়াতে ইসলামীর রংপুর জেলার মানবসম্পদ বিভাগের সভাপতি আব্দুল মোত্তালেব বলেন, আসন্ন নির্বাচন অবাধ, সুষ্ঠু ও গ্রহণযোগ্য করার জন্য সরকার যখন কার্যক্রম নিষিদ্ধ আওয়ামী সন্ত্রাসীদের গ্রেপ্তার করছে; ঠিক সেই মুহূর্তে বিএনপি তাদের দলে নিয়ে বাঁচানোর চেষ্টা করছে। এটি জুলাইয়ের চেতনার সঙ্গে বেঈমানি! জুলাইযোদ্ধাদের সঙ্গে বেঈমানি! বিএনপির এমন দ্বিচারি কর্মকাণ্ডের জবাব জনগণ ব্যালটের মাধ্যমে দেবে বলে মন্তব্য করেন তিনি।\nজাতীয় নাগরিক পার্টির (এনসিপি) পীরগাছা উপজেলার প্রধান সমন্বয়কারী আব্দুল্লাহ আল মামুন বলেন, ফ্যাসিস্ট আওয়ামী লীগের বিচারাধীন সময়ে তাদের পুনর্বাসন কোনোভাবেই কাম্য নয়। শুধু দলের রাজনৈতিক সুবিধার্তে আওয়ামী লীগকে পুনর্বাসন করা অপ্রত্যাশিত বলে মন্তব্য করেন  তিনি।\nসম্রাট নামে এক ব্যক্তি ফেসবুক লেখেন, পীরগাছা-কাউনিয়া থানার মানুষ যদি ভালো থাকতে চান; তাহলে বিএনপি ও আওয়ামী লীগ নামক সন্ত্রাসকে ভোট দেবেন না।\nরাসেল ইসলাম লিংকন নামে এক ফেসবুক ব্যবহারকারী লেখেন, বেশি না! পাঁচ বছর পর আবার ১৭ বছর পালিয়ে থাকার জন্য প্রস্তুতি নিচ্ছেন। সাপের বাচ্চা সাপই হয়!\nএ বিষয়ে জানতে চাইলে উপজেলা বিএনপির সভাপতি আমিনুল ইসলাম রাঙ্গা বলেন, আমি দলীয় স্বার্থ বিবেচনা করেই এ সিদ্ধান্ত নিয়েছি। আওয়ামী লীগের নিচু পদের লোকজনকে দলে নিয়েছি। কোনো বড় পদধারীকে দলে নেওয়া হয়নি।\nএ বিষয়ে জেলা বিএনপির আহ্বায়ক সাইফুল ইসলাম বলেন, দলে অনুপ্রবেশের বিষয়ে কেন্দ্রীয়ভাবে স্পষ্ট নির্দেশনা রয়েছে। বিষয়টি খোঁজ নিয়ে প্রয়োজনীয় ব্যবস্থা নেওয়া হবে বলে জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdeen4a1dkf6",
    "title": "অ্যাশেজ শেষ কামিন্সের, বিশ্বকাপেও অনিশ্চিত",
    "publication_date": "2025-12-24T02:00:05+06:00",
    "keywords": "অস্ট্রেলিয়া,ইংল্যান্ড,প্যাট-কামিন্স,অ্যাশেজ-সিরিজ",
    "body": "অ্যাশেজে মাত্র একটা টেস্ট খেলেই এবার সন্তুষ্ট থাকতে হচ্ছে প্যাট কামিন্সকে। অস্ট্রেলিয়ার অধিনায়ক বাড়তি ঝুঁকি এড়াতে সিরিজের বাকি দুই টেস্টে দর্শক হয়েই থাকছেন। শুধু তাই নয়, পিঠের চোট যাতে লম্বা সময়ের জন্য সমস্যা তৈরি না করে সেজন্য সামনের বছরের টি- টোয়েন্টি বিশ্বকাপে খেলাও তার এক প্রকার অনিশ্চিত!\nঅস্ট্রেলিয়ার অধিনায়ককে নিয়ে এই অনিশ্চয়তার তথ্য জানিয়েছেন দলের হেড কোচ অ্যান্ড্রু ম্যাকডোনাল্ড। ২৬ ডিসেম্বর থেকে শুরু হতে যাওয়া বক্স ইন ডে টেস্ট দলে নেই কামিন্স। সিডনিতে শেষ টেস্টেও বিশ্রামে রাখা হয়েছে তাকে। এবারের অ্যাশেজের প্রথম দুটি টেস্টেও খেলতে পারেননি তিনি। অ্যাডিলেডে সিরিজের তৃতীয় টেস্টে খেলেন। দুই ইনিংস মিলিয়ে ৬ উইকেট শিকার করেন। সেই টেস্ট জিতে এবারের অ্যাশেজ সিরিজ জয় করল অস্ট্রেলিয়া। সেই জয়োৎসবের সঙ্গী ছিলেন অধিনায়ক প্যাট কামিন্সক তার অনুপস্থিতিতে অস্ট্রেলিয়ার অধিনায়কত্ব করেন স্টিফেন স্মিথ।\nপিঠের চোটে লম্বা সময় ধরে ভুগছেন কামিন্স। রিহ্যাবে ছিলেন অনেকদিন। তবে প্রচণ্ড ইচ্ছাশক্তি ও দৃঢ় মনোবলের কারণে অ্যাডিলেডে অ্যাশেজের তৃতীয় টেস্টে ফিরেন। যেহেতু সিরিজ নিশ্চিত হয়ে গেছে তাই কামিন্সকে নিয়ে অস্ট্রেলিয়া আর বাড়তি ঝুঁকি নিতে রাজি নয়। বিশ্রাম নিয়ে খেললে ইনজুরিমুক্ত হয়ে তার ক্যারিয়ার যাতে আরো লম্বা করা যায়, সেই চেষ্টায় রয়েছে অস্ট্রেলিয়া। তাই রোটেশন পদ্ধতিতে তাকে খেলানোর পরিকল্পনা করছে অস্ট্রেলিয়ার টিম ম্যানেজমেন্ট।\nসামনের বছরের টি-টোয়েন্টি বিশ্বকাপেও তাকে পাওয়া যাবে কি না, তা জানা যাবে শিগগিরই। ২০২৪ সালের জুনে যুক্তরাষ্ট্র ও ক্যারিবিয়ান দ্বীপপুঞ্জে অনুষ্ঠিত টি-টোয়েন্টি বিশ্বকাপের পর অস্ট্রেলিয়ার হয়ে প্যাট কামিন্স আর টি-টোয়েন্টি ম্যাচই খেলেননি। ভারতে টি-টোয়েন্টি বিশ্বকাপের পরপরই শুরু হবে আইপিএল। সেই টুর্নামেন্টে প্যাট কামিন্স সানরাইজার্স হায়দরাবাদের অধিনায়কের দায়িত্বে রয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amddtaan7juoj",
    "title": "হিন্দুদের পাশে জামায়াত অতীতেও ছিল, আগামীতেও থাকবে",
    "publication_date": "2025-12-24T01:51:17+06:00",
    "keywords": "আমার-দেশ,বাগেরহাট,মোংলা,জামায়াতে-ইসলামী",
    "body": "জামায়াতে ইসলামী অতীতেও হিন্দু ধর্মাবলম্বীদের পাশে ছিল, ভবিষ্যতেও থাকবে বলে মন্তব্য করেছেন বাগেরহাট-৩ আসনে (মোংলা-রামপাল) দলটির মনোনীত প্রার্থী অ্যাডভোকেট মাওলানা শেখ আব্দুল ওয়াদুদ।\nমঙ্গলবার বিকেলে মোংলার মিঠাখালী ইউনিয়নের নিতাইখালী এলাকায় হিন্দু ধর্মাবলম্বীদের নিয়ে এক উঠান বৈঠকে তিনি এই মন্তব্য করেন।\nজামায়াতের বাগেরহাট জেলা নায়েবে আমির শেখ আব্দুল ওয়াদুদ বলেন, জামায়াতে ইসলামী অতীতেও হিন্দু ধর্মাবলম্বীদের পাশে ছিল, ভবিষ্যতেও থাকবে। ধর্ম-বর্ণ নির্বিশেষে সব মানুষের অধিকার, নিরাপত্তা ও মর্যাদা রক্ষাই জামায়াতের রাজনীতির মূল লক্ষ্য।\nপ্রধান অতিথির বক্তব্যে তিনি আরো বলেন, ‘বাংলাদেশ সব ধর্মের মানুষের দেশ। হিন্দু, মুসলিম, বৌদ্ধ ও খ্রিস্টান—সবাই মিলেই এ দেশ গড়ে তুলেছে। ন্যায়ভিত্তিক ও বৈষম্যহীন সমাজ প্রতিষ্ঠায় জামায়াতে ইসলামী দীর্ঘদিন ধরে কাজ করে যাচ্ছে। সংখ্যালঘু সম্প্রদায়ের নিরাপত্তা, ধর্মীয় স্বাধীনতা ও সামাজিক মর্যাদা রক্ষায় আমরা সব সময় সোচ্চার ভূমিকা পালন করেছি।’\nজামায়াতের এই নেতা বলেন, ‘রাজনৈতিক প্রতিহিংসা, দখলবাজি ও অনিয়মের রাজনীতি বন্ধ করে মানুষের জান-মালের নিরাপত্তা নিশ্চিত করতে হলে সৎ, দক্ষ ও আদর্শবান নেতৃত্ব প্রয়োজন। জামায়াতে ইসলামী ক্ষমতায় গেলে সব নাগরিক সমান অধিকার ও ন্যায়বিচার পাবে—এটাই আমাদের অঙ্গীকার।’\nবৈঠকে বিশেষ অতিথি হিসেবে বক্তব্য রাখেন মোংলা উপজেলা জামায়াতের নায়েবে আমির ও সাবেক ভাইস চেয়ারম্যান অধ্যাপক কোহিনূর সরদার। তিনি বলেন, ‘ধর্মীয় সম্প্রীতি ও পারস্পরিক সম্মান বজায় রেখেই একটি শান্তিপূর্ণ সমাজ গড়া সম্ভব। জামায়াতে ইসলামী সবসময় সংখ্যালঘু সম্প্রদায়ের ন্যায্য দাবি ও অধিকার আদায়ে দায়িত্বশীল ভূমিকা রেখে এসেছে।’\nবৈঠকে সভাপতিত্ব করেন মনোরঞ্জন হালদার। তিনি হিন্দু সম্প্রদায়ের বিভিন্ন সামাজিক ও নাগরিক সমস্যার কথা তুলে ধরে শান্তিপূর্ণ সহাবস্থান বজায় রাখতে সবার সহযোগিতা কামনা করেন। এসময় পৌরসভা ও উপজেলা জামায়াতের নেতা এবং স্থানীয় হিন্দু সম্প্রদায়ের লোকজন উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdeyx2q1x0mk",
    "title": "আমজনতার দলের সদস্য হয়ে মনোনয়নপত্র সংগ্রহ আ.লীগ নেতার",
    "publication_date": "2025-12-24T01:07:28+06:00",
    "keywords": "আওয়ামী-লীগ,ফেনী,আমার-দেশ",
    "body": "ত্রয়োদশ জাতীয় সংসদ নির্বাচনে ফেনী-২ আসন থেকে আমজনতার দলের সদস্য হয়ে মনোনয়নপত্র সংগ্রহ করেছেন কার্যক্রম নিষিদ্ধ আওয়ামী লীগ নেতা হাজী ওবায়দুল হক। মঙ্গলবার জেলা রিটার্নিং কর্মকর্তার কার্যালয় থেকে মনোনয়নপত্র সংগ্রহ করেন তিনি।\nমনোনয়নপত্র সংগ্রহের বিষয় জানতে চাইলে ফেনী জেলা আওয়ামী লীগের সদস্য ও সাবেক অর্থ সম্পাদক ওবায়দুল হক বলেন, ‘বর্তমানে আওয়ামী লীগের কার্যক্রম নিষিদ্ধ করা হয়েছে। এজন্য আওয়ামী লীগ থেকে প্রতিদ্বন্দ্বিতা করার সুযোগ নেই। তাই বাধ্য হয়ে আমজনতার দল থেকে মনোনয়নপত্র সংগ্রহ করেছি।’\nদল পরিবর্তন করেছেন কি না, এমন প্রশ্নের জবাবে ওবায়দুল হক বলেন, জেলা আওয়ামী লীগের সদস্য আছি ঠিক আছে, তবে আপাতত আমি আমজনতার দলের সদস্য। এই দলের হয়ে নির্বাচনে প্রার্থী হব।\nআমজনতার দল ফেনী জেলা শাখার আহ্বায়ক আশিষ দত্ত বলেন, ফেনীর তিনটি আসনের মধ্যে দুটিতে  দলীয়ভাবে প্রার্থী দেওয়া হয়েছে। এর মধ্যে ফেনী-১ আসনে ফরহাদ চৌধুরী এবং ফেনী-২ আসনে ওবায়দুল হক প্রার্থী হচ্ছেন। ওবায়দুল হক এরই মধ্যে মনোনয়নপত্র সংগ্রহ করেছেন।\nফেনী জেলা রিটার্নিং কর্মকর্তার কার্যালয় সূত্রে জানা গেছে, ফেনী-১, ফেনী-২ ও ফেনী-৩ আসনে মঙ্গলবার বিকেল পর্যন্ত ৩০ জন প্রার্থী মনোনয়নপত্র সংগ্রহ করেছেন। তাদের মধ্যে ফেনী-১ আসনে ৭ জন, ফেনী-২ আসনে ১১ জন এবং ফেনী-৩ আসনে ১২ জন মনোনয়নপত্র সংগ্রহ করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdbs9in6vpmf",
    "title": "বাংলাদেশের রাজনীতির ইতিহাস প্রতিশ্রুতি ভঙ্গের ইতিহাস",
    "publication_date": "2025-12-24T00:40:04+06:00",
    "keywords": "আমার-দেশ,এনসিপি,নাহিদ-ইসলাম",
    "body": "বাংলাদেশের রাজনীতির ইতিহাস প্রতিশ্রুতি ভঙ্গের ইতিহাস বলে মন্তব্য করেছেন জাতীয় নাগরিক পার্টির (এনসিপি) আহ্বায়ক নাহিদ ইসলাম।\nরাজধানীর চীন মৈত্রী সম্মেলন কেন্দ্রে মঙ্গলবার বিকেলে ডেইলি স্টার আয়োজিত নির্বাচন ডায়লগ অনুষ্ঠানে তিনি এ কথা বলেন।\nনাহিদ ইসলাম বলেন, গণঅভ্যুত্থানের মধ্য থেকে শুধু একটি দলের পতন নয়, রাষ্ট্র ও জীবন ব্যবস্থার পরিবর্তনের আকাঙ্ক্ষা ছিল। যেভাবে পুনর্গঠন হওয়ার কথা সেরকম হয়নি। তবু বাস্তবতা মেনে নিয়ে নির্বাচনের দিকে যাচ্ছি। আগামী নির্বাচনে গণভোটে হ্যাঁ-এর পক্ষে থাকবে এনসিপি।\nতিনি বলেন, বাংলাদেশের রাজনীতির ইতিহাস প্রতিশ্রুতি ভঙ্গের ইতিহাস। তাতে ভালো কিছু হয়নি। ভবিষ্যতের জন্য নির্বাচনের পর ঐক্যমত কমিশনের প্রতিশ্রুতি বাস্তবায়ন রাজনৈতিক দলগুলো করবে বলে আশা করি।\nতিনি বলেন, জবাবদিহি ও স্বচ্ছতা নিশ্চিত করতে না পারলে দুর্নীতি বন্ধ করা সম্ভব না। সরকারের তথ্য জনগণের কাছে পৌঁছে দিতে হবে। হিসাব দাও নামে একটি কর্মসূচি করতে দেওয়া যেতে পারে। সেখানে সরকার সব কিছুর হিসাব জনগণকে দেবে।\nবিএনপি ও জামায়াতের উদ্দেশে এনসিপির এই নেতা বলেন, বিএনপি ও জামায়াত আওয়ামী লীগের ভোট নেওয়ার প্রতিযোগিতা করছে। আওয়ামী লীগ প্রশ্নে সব দলগুলো একমত হতে পারেনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdi7enqwmj4r",
    "title": "রাজধানীর যেসব এলাকায় বুধবার গ্যাস থাকবে না",
    "publication_date": "2025-12-24T00:13:17+06:00",
    "keywords": "আমার-দেশ,তিতাস-গ্যাস",
    "body": "বিতরণ লাইন স্থানান্তর কাজের জন্য রাজধানীর কয়েকটি এলাকায় আজ বুধবার গ্যাস সরবরাহ সাময়িক সময়ের জন্য বন্ধ থাকবে।\nমঙ্গলবার তিতাস গ্যাস ট্রান্সমিশন অ্যান্ড ডিস্ট্রিবিউশন কোম্পানি পিএলসি এক বিবৃতিতে এ তথ্য জানিয়েছে।\nবিবৃতিতে বলা হয়, ইন্টারকন্টিনেন্টাল, ১ নম্বর মিন্টু রোডের বিতরণ লাইন স্থানান্তর কাজের জন্য বুধবার বেলা ১১টা থেকে বিকেল ৪টা পর্যন্ত মোট ৫ ঘণ্টা কাজী নজরুল ইসলাম এভিনিউ (শাহবাগ থেকে বাংলামটর পর্যন্ত) মহাসড়কের উভয় পাশের এলাকায় বিদ্যমান সব শ্রেণির গ্রাহকের গ্যাস সরবরাহ বন্ধ থাকবে।\nতিতাস গ্যাস কর্তৃপক্ষ জানিয়েছে, এছাড়া আশপাশের এলাকায় গ্যাসের স্বল্পচাপ বিরাজ করতে পারে। গ্রাহকদের সাময়িক অসুবিধার জন্য কর্তৃপক্ষ আন্তরিকভাবে দুঃখিত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdfzucl2o3q1",
    "title": "আন্তর্জাতিক ব্যাডমিন্টনে রিয়াদুল-তনয়ের জয়",
    "publication_date": "2025-12-24T00:00:06+06:00",
    "keywords": "ভারত,বাংলাদেশ",
    "body": "ইউনেক্স-সানরাইজ বাংলাদেশ ইন্টারন্যাশনাল সিরিজের পুরুষ দ্বৈতের প্রি-কোয়ার্টার ফাইনালে জায়গা করে নিয়েছেন রিয়াদুল ইসলাম ও তনয় সাহা জুটি। আজ মঙ্গলবার শহীদ তাজউদ্দিন আহমেদ ইনডোর স্টেডিয়ামে অনুষ্ঠিত প্রি-কোয়ার্টারের লড়াইয়ে ভারতের ভেংকট সানী নাগা-সাই প্রুধভি সারানাম জুটিতে সরাসরি ২১-৮ ও ২১-১৩ পয়েন্টের ব্যবধানে হারিয়ে প্রি-কোয়ার্টার ফাইনালে জায়গা করে নেয় রিয়াদুল ও তনয় জুটি।\nভারতের জুটি দাঁড়াতেই পারেননি। আন্তর্জাতিক ব্যাডমিন্টন আসরে এটি সেরা সাফল্য স্বাগতিক এই জুটির। তৃতীয়বারের মতো কোনো আন্তর্জাতিক আসরে অংশ নিয়ে সেখানে নিজেদের সেরা সাফল্যকে স্পর্শ করতে পেরে দারুণ খুশি খুলনার এই দুই সন্তান। এই জয়ের মধ্য দিয়ে একটা প্রতিশোধ নেওয়া হলো তাদের। কদিন আগে ভারতীয় জুটির কাছে হেরেই বাংলাদেশ ইন্টারন্যাশনাল চ্যালেঞ্জ টুর্নামেন্টের প্রথম রাউন্ড থেকে বিদায় নিয়েছিলেন।\nএবার সেই ভারতকে হারিয়েই শেষ ষোলোতে উঠে এলেন। দ্বৈতের সাফল্যের দিনে এককেও দুটি জয়ের মুখ দেখেছে বাংলাদেশ। ঘরোয়া আসরের শীর্ষ বাছাই তারকা শাটলার খন্দকার আবদুস সোয়াদ এককে জয় পেয়েছেন। ইরানের সৈয়দ আরমিন জাকিকে তিন সেটের লড়াইয়ে ২১-১৭, ১৭-২১ ও ২২-২০ পয়েন্টের ব্যবধানে হারিয়ে পরবর্তী রাউন্ডে ওঠেছেন। এককে নিজ খেলায় জয় পেয়েছেন স্বাগতিক দলের চিং মং মারমাও। থাইল্যান্ডের পান্নাচি বোমমাককে ২১-১৫, ১১-২১ ও ২২-২০ পয়েন্টের ব্যবধানে হারান তিনি।\nতবে পুরুষ এককে আর কেউ জিততে পারেননি। আল আমিন জুমার, আইমান ইবনে জামান, গৌরব সিংহের মতো বড় নামগুলো নিজ নিজ খেলায় হেরে প্রথম রাউন্ড থেকেই বিদায় নিয়েছেন। জিততে পারেননি সিফাত উল্লাহ গালিবও। এছাড়া মো. রতন, আব্দুল হামিদ লুকমান, রবিউল ইসলাম রিপন প্রতিপক্ষের কাছ থেকে জয় তুলে নিতে ব্যর্থ হয়েছেন। এককের মতো সিফাত ব্রাদার্স দ্বৈতেও হেরে গেছেন (সিফাত উল্লাহ ও সিবগাত উল্লাহ)। নারী এককে বড় নাম ঊর্মি আক্তারও হতাশ করেছেন। মালয়েশিয়ার লিম ঝি শিনের বিরুদ্ধে ২১-৬ ও ২১-৯ পয়েন্টের ব্যবধানে হেরে গেছেন ঊর্মি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd0aabntgi7h",
    "title": "ঋতুপর্ণাকে ঘিরে শিরোপার স্বপ্ন রাজশাহীর",
    "publication_date": "2025-12-23T23:30:05+06:00",
    "keywords": "ঋতুপর্ণা-চাকমা,আফঈদা-খন্দকার",
    "body": "নারী ফুটবল লিগে প্রথমবারের মতো খেলতে নেমে শিরোপার স্বপ্ন দেখছে রাজশাহী স্টারস এফসি। মূলত জাতীয় নারী ফুটবল দলের অধিনায়ক আফঈদা খন্দকার ও তারকা ফরোয়ার্ড ঋতুপর্ণা চাকমাকে ঘিরেই এই স্বপ্ন দেখছে তারা। দেড় বছরের বিরতির পর আগামী ২৯ ডিসেম্বর মাঠে গড়াচ্ছে দেশের শীর্ষ নারী ফুটবল লিগ।\nআসন্ন লিগে অংশ নেবে ১১টি দল। প্রথম মৌসুমেই শিরোপা চ্যালেঞ্জ করার লক্ষ্য নিয়ে শক্তিশালী স্কোয়াড গড়তে ব্যস্ত রাজশাহী স্টারস। আফঈদা ও ঋতুর পাশাপাশি জাতীয় দলের একাধিক সিনিয়র ও বয়সভিত্তিক খেলোয়াড়Ñশিউলি আজিম, মুন্নি আক্তার, শহীদা আক্তার রিপা, আলপি আক্তার, সৌরভী আকন্দ প্রীতি, পূজা দাস, নাদিয়া আক্তার জুঁই ও স্বর্ণা রানী মণ্ডল রাজশাহীভিত্তিক দলটিতে যোগ দিচ্ছেন।\nএছাড়া নেপাল ও পাকিস্তান থেকে খেলোয়াড় আনার চেষ্টা করছে ক্লাবটি। রাজশাহী স্টারসের ম্যানেজার মুশফিকুর রহমান বলেন, ‘১১ জন খেলোয়াড়ের সঙ্গে চুক্তি করে শক্তিশালী দল গঠন শেষ করেছি। আমরা লিগ শিরোপার জন্য লড়াই করব। খেলোয়াড়দের চুক্তির পারিশ্রমিক সর্বনিম্ন ৭৫ হাজার টাকা থেকে সর্বোচ্চ ৫ লাখ ৫০ হাজার টাকা পর্যন্ত।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdplqhunymkl",
    "title": "নতুন বাংলাদেশ নিয়ে তরুণদের ভাবনা জানবেন জামায়াত আমির",
    "publication_date": "2025-12-23T23:23:17+06:00",
    "keywords": "জামায়াত-আমির,ফেসবুক,আমার-দেশ,ভোটার-তথ্য",
    "body": "আগামীর নতুন বাংলাদেশ নিয়ে তরুণদের স্বপ্ন বা ভাবনা জানতে চান জামায়াতে ইসলামীর আমির ডা. শফিকুর রহমান। এজন্য ‘হ্যালো আওয়ার লিডার, আমিরে জামায়াত মিটস জেনজি’ শীর্ষক একটি ইভেন্টের আয়োজন করছে দলটি। এতে তরুণদের প্রাণ খুলে অংশগ্রহণের আহ্বান জানিয়ে ভিডিও বার্তা দিয়েছেন দলটির আমির। তবে ইভেন্টটির স্থান ও সময় এখনো প্রকাশ করা হয়নি।\nমঙ্গলবার নিজের ভেরিফায়েড ফেসবুক পেজে শেয়ার করা ভিডিওবার্তায় জামায়াত আমির ডা. শফিকুর রহমান বলেন, তরুণ বন্ধুরা, আশা করি সবাই ভালো আছো, তবুও জানতে ইচ্ছে করে তোমরা কেমন আছো? আজকে তোমাদের সামনে আসাটা আগামীর বাংলাদেশে তোমাদের স্বপ্ন তোমাদের সঙ্গে শেয়ার করার জন্য। আশা করি এর গর্বিত অংশীদার হয়ে আগামীর বাংলাদেশ গঠনে আমরা সবাই একসঙ্গে মিলেমিশে কাজ করব। তোমাদের সঙ্গে নিয়েই কাজ করব।\nতিনি বলেন, আমি এবং আমরা তোমাদের নিয়ে স্বপ্ন দেখি। তোমরা কি স্বপ্ন দেখে থাকো তোমাদের প্রিয় বাংলাদেশকে নিয়ে। এ বিষয়ে তোমাদের সঙ্গে আমাদের দারুণ একটা ইভেন্ট জমে উঠবে আশা করছি শিগগিরই। আমি আশা করব তোমরা এতে সাড়া দিবে। তোমরা কীভাবে তোমাদের প্রিয় বাংলাদেশকে দেখতে চাও, কারণ তোমাদের সাক্ষী রেখেই আমরা বলতে চাই আমাদের সব প্রয়াস হচ্ছে তোমাদের জন্য একটা নিরাপদ-সম্মানজনক জনপদ গড়ে দেওয়া।\nজামায়াত আমির বলেন, এ দেশের গর্বিত নাগরিক হয়ে যেখানেই যে থাকুক, পরিচয় দিবা যে আমি একজন বাংলাদেশি। সেই বাংলাদেশটাই আমরা গড়তে চাই। মানবিক, দুর্নীতিমুক্ত, বৈষম্যহীন এবং এগিয়ে যাওয়া একটা বাংলাদেশ আমরা তোমাদের হাতে তুলে দিতে চাই।\nডা. শফিকুর রহমান বলেন, তারুণ্যসমৃদ্ধ নেতৃত্ব সামনে এগিয়ে আসুক এটা আমাদের একান্ত কামনা। তোমাদের এই নেতৃত্ব তৈরিতে অবদান রাখা আমাদের গুরুদায়িত্ব। বয়সের একটা পর্যায়ে আমরা এসে দাঁড়িয়েছি, এখন বাংলাদেশ তোমাদেরই এবং আমি স্বস্তির সঙ্গে বলি এ বাংলাদেশ মানে তরুণ, তরুণদের বাংলাদেশ। সেই তরুণদের নিয়ে ইনশাআল্লাহ আমাদের আসর হবে, ইভেন্ট হবে। তিনি বলেন, এই ইভেন্টে সবাইকে প্রাণ খুলে অংশগ্রহণ করার আহ্বান জানাচ্ছি। আমরা মিলেমিশে একসঙ্গেই আমাদের গর্বের বাংলাদেশ, নতুন বাংলাদেশ, শান্তির বাংলাদেশ, অগ্রগতির বাংলাদেশ, তারুণ্যের বাংলাদেশ, মানবিক বাংলাদেশ গড়ব।\nসূত্রমতে, ‘হ্যালো আওয়ার লিডার, আমিরে জামায়াত মিটস জেনজি’ ইভেন্ট সম্পর্কে বিস্তারিত জানতে এবং অংশগ্রহণের জন্য রেজিস্ট্রেশন করতে নির্ধারিত ওয়েবসাইটে (https://www.our-leader.net) ভিজিট করতে হবে। এছাড়া ইভেন্ট রেজিস্ট্রেশন টিউটোরিয়াল ও অন্যান্য তথ্য সম্পর্কে ফেসবুকে একটি পেজ খোলা হয়েছে (https://www.facebook.com/OurLeader.BJI)।\nইভেন্টটিতে জামায়াত আমিরের সঙ্গে মুখোমুখি কথা বলা, প্রশ্ন জিজ্ঞাসা করা এবং মতামত প্রকাশ্যে ভাগ করে নেওয়ার সুযোগ থাকবে।\nনিবন্ধন প্রক্রিয়া:আগ্রহী তরুণকে মোবাইল ফোন দিয়ে বাংলাদেশ নিয়ে ভাবনা, প্রস্তাবনা বা কোনো প্রশ্ন সংক্ষেপে ও শালীনভাবে ‘আওয়ার লিডারের’ উদ্দেশ্যে ভিডিও করতে হবে। ভিডিওটিতে যেন আন্তরিকতা, স্পষ্টতা ও উদ্দেশ্য পরিষ্কারভাবে ফুটে ওঠে, সে বিষয়ে খেয়াল রাখতে হবে।\nতৈরি করা ভিডিওটি নিজের ফেসবুক/ইনস্টাগ্রাম/টিকটক অ্যাকাউন্টে পোস্ট করে অবশ্যই নির্ধারিত অফিসিয়াল ইভেন্ট হ্যাশট্যাগ (#helloourleader, #hello_our_leader) ব্যবহার করতে হবে। পোস্টটি অবশ্যই পাবলিক সেটিংয়ে রাখতে হবে, যাতে আয়োজকরা তা দেখতে পারেন।\nপরে ওয়েবসাইটে গিয়ে (www.our-leader.net) রেজিস্ট্রেশন ফর্ম পূরণ করে নির্ধারিত ঘরে ভিডিওর পাবলিক লিংকটি যুক্ত করতে হবে। জমা দেওয়া সব ভিডিও পর্যালোচনা ও যাচাই করা হবে। নির্বাচিত অংশগ্রহণকারীদের ইমেইলের মাধ্যমে পরবর্তী করণীয় জানিয়ে দেওয়া হবে।\nযোগ্যতার শর্তাবলি :নিবন্ধন প্রক্রিয়া চলাকালে প্রদত্ত সব তথ্য অবশ্যই সত্য, নির্ভুল এবং সম্পূর্ণ হতে হবে। মিথ্যা, বিভ্রান্তিকর, বা অসম্পূর্ণ তথ্য জমা দেওয়ার ফলে পরবর্তী নোটিশ ছাড়াই তাৎক্ষণিকভাবে অযোগ্য ঘোষণা করা হবে। শুধু ১৮ থেকে ৩০ বছর বয়সী ব্যক্তিরা অংশগ্রহণের যোগ্য হবেন।\nঅংশগ্রহণের নিশ্চয়তা ইমেলের মাধ্যমে জারি করা হবে। আয়োজকরা তাদের নিজস্ব বিবেচনার ভিত্তিতে যে কোনো আবেদন প্রত্যাখ্যান করার অধিকার সংরক্ষণ করেন।\nনিবন্ধন, নির্বাচন, যোগ্যতা, অথবা ইভেন্টের সঙ্গে সম্পর্কিত অন্য যে কোনো বিষয়ে আয়োজক কমিটির সব সিদ্ধান্ত চূড়ান্ত এবং বাধ্যতামূলক হবে। কোনো আপিল, চিঠিপত্র বা বিরোধ গ্রহণ করা হবে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdpogqqupbuq",
    "title": "ইউজিসি কর্মচারী ইউনিয়ন সভাপতি নাজমুল সম্পাদক স্বাধীন",
    "publication_date": "2025-12-23T23:16:14+06:00",
    "keywords": "ইউজিসি,আমার-দেশ",
    "body": "বাংলাদেশ বিশ্ববিদ্যালয় মঞ্জুরি কমিশন (ইউজিসি) কর্মচারী ইউনিয়নের কার্যনির্বাহী কমিটির পঞ্চম সাধারণ নির্বাচনে মো. নাজমুল হাসান সভাপতি এবং মো. মোক্তার জামান (স্বাধীন) সাধারণ সম্পাদক নির্বাচিত হয়েছেন।\nকমিটির অন্য নির্বাচিত সদস্যরা হলেন- সহ-সভাপতি মো. নুরে আলম, যুগ্ম-সাধারণ সম্পাদক মো. হাফিজুর রহমান, সাংগঠনিক সম্পাদক এ বি এম মুসা, কোষাধ্যক্ষ মো. রনি আকন, প্রচার সম্পাদক মো. বশির উদ্দিন, দপ্তর সম্পাদক মো. মামুন খান এবং সাংস্কৃতিক ও ক্রীড়া সম্পাদক মো. রবিউল ইসলাম। ৯-সদস্য বিশিষ্ট এই কার্যানির্বাহী কমিটি আগামী দুই বছর দায়িত্ব পালন করবে।\nগত সোমবার ইউজিসি ভবনে এই নির্বাচন অনুষ্ঠিত হয়। ভোট গণনা শেষে সন্ধায় ফলাফল ঘোষণা করেন নির্বাচন পরিচালনা কমিটির প্রধান মো. হেফজুর রহমান। নির্বাচনে ১৮৭ জন ভোটারের মধ্যে ১৮৫ জন ভোট দেন। মঙ্গলবার ইউজিসির প্রেস বিজ্ঞপ্তিতে এসব তথ্য জানানো হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdxtjcw3dcok",
    "title": "বৈষম্যহীন দুর্নীতিমুক্ত সমাজ গঠনে গণভোটে ‘হ্যাঁ’ ভোট দিন",
    "publication_date": "2025-12-23T23:05:48+06:00",
    "keywords": "আমার-দেশ,বাংলাদেশ-জামায়াতে-ইসলামী",
    "body": "বাংলাদেশ জামায়াতে ইসলামীর সেক্রেটারি জেনারেল, সাবেক এমপি মিয়া গোলাম পরওয়ার বলেছেন, “বিদ্যমান রাষ্ট্রব্যবস্থা সংস্কার করে একটি সুশাসন এবং ক্ষমতার ভারসাম্য, দুর্নীতিমুক্ত, বৈষম্যহীন, জনগণের অধিকার সংরক্ষিত করে- এই লক্ষ্যে রাজনৈতিক দলগুলো সম্মিলিতভাবে সংস্কার প্রস্তাবের মধ্য দিয়ে যে রাষ্ট্রকাঠামো গঠন করেছি, সেটা জুলাই সনদ নামে জাতির কাছে গৃহীত হয়েছে। আগামী গণভোটে জনগণের মতামতের জন্য যা পেশ হতে যাচ্ছে। এই গণভোটে, আমরা জনগণকে সংস্কারের পক্ষে ‘হ্যাঁ’ বলার জন্য আহ্বান জানাচ্ছি। ‘হ্যাঁ’ কে জয়যুক্ত করতে হবে। কারণ ‘হ্যাঁ’ কে জয়যুক্ত করার মানে হচ্ছে দুর্নীতিকে না বলা, ফ্যাসিজমকে না বলা, দলীয়করণকে না বলা, ভিন্নমতের প্রতি দমনকে না বলা, বিচার, ভোটাধিকার, গণতান্ত্রিক এবং আইনের শাসন প্রতিষ্ঠার পক্ষে ‘হ্যাঁ’ বলা।\nমঙ্গলবার (২৩ ডিসেম্বর) সকাল ১১টায় খুলনা-৫ আসনের ডুমুরিয়া উপজেলার সরকারি শাহ্পুর মধুগ্রাম কলেজ অডিটোরিয়ামে শাহপুর ইউনিয়ন ১, ২, ৩ ও ১২ নং ওয়ার্ড প্রতিনিধি সভায় প্রধান অতিথির বক্তৃতায় তিনি এসব কথা বলেন।\nডুমুরিয়া উপজেলা নায়েবে আমির গাজী সাইফুল্লাহর সভাপতিত্বে এবং উপজেলা যুব সভাপতি বি এম আলমগীর হোসেনের পরিচালনায় প্রতিনিধি সভায় বিশেষ অতিথি ছিলেন খুলনা জেলা জামায়াতে ইসলামীর সেক্রেটারি মুন্সি মিজানুর রহমান, সহকারী সেক্রেটারি অধ্যাপক মিয়া গোলাম কুদ্দুস, জেলা ছাত্র বিষয়ক সম্পাদক এডভোকেট আবু ইউসুফ মোল্লা। অন্যান্যের মধ্যে বক্তৃতা করেন ডুমুরিয়া উপজেলা আমীর মাওলানা মোক্তার হোসেন, উপজেলা হিন্দু শাখা সভাপতি ডা. হরিদাস মন্ডল, উপজেলা কর্মপরিষদ সদস্য মাওলানা হাফিজুর রহমান, মাস্টার মোস্তাক আহমেদ চৌধুরী, শেখ বিল্লাহ হোসেন, মাওলানা মোস্তফা কামাল, মাওলানা আব্দুল মান্নান প্রমুখ।\nসেক্রেটারি জেনারেল বলেন, নির্বাচন সুষ্ঠু ও নিরপেক্ষ করার জন্য প্রশাসনিক সর্বস্তরে লেভেল প্লেয়িং ফিল্ড অর্থাৎ সকল রাজনৈতিক দলের অধিকারের সুযোগ-সুবিধার সমতা রক্ষা করতে হবে। দেশে বিরাজমান সহিংসতা, সন্ত্রাস, গুলি বর্ষণ ইত্যাদি ঘটনায় দেশবাসী ও জাতি আজ উদ্বিগ্ন। এটা নিয়ন্ত্রণে আইনশৃঙ্খলা রক্ষায় নিয়োজিতরা, নিয়োজিত কর্তৃপক্ষ এবং সংশ্লিষ্ট সকল মহলের সহযোগিতা এবং সম্মিলিত প্রচেষ্টা ও ভূমিকা অপরিহার্য।\nতিনি আরও বলেন, নির্বাচনে আচরণবিধি অনুসরণ করার ব্যাপারে আমরা আন্তরিক। কোনো কোনো দল নির্বাচনী আচরণবিধি লঙ্ঘন করে, ফ্যামিলি কার্ড, কৃষক কার্ড-এর নামে তফসিল ঘোষণার পর জনগণকে ওয়াদা, অনুদান, আর্থিক সুযোগ-সুবিধার যে সমস্ত প্রতিশ্রুতি দেয়, তা সুস্পষ্ট আচরণবিধি লঙ্ঘন। এটি নানান অডিও-ভিডিও'তে সোশ্যাল মিডিয়ায় ভাইরাল হচ্ছে। সেগুলোর নির্বাচন কমিশন ও সংশ্লিষ্ট কর্তৃপক্ষকে বিবেচনায় নিয়ে কঠোর পদক্ষেপ নিতে হবে। তা না হলে জাতি সুষ্ঠু নির্বাচন এবং নিরপেক্ষ নির্বাচনের ব্যাপারে আশাবাদী হতে পারবে না।\nএর আগে সকাল ৯টায় ফুলতলা উপজেলা ওয়ার্ড প্রতিনিধি সভা উপজেলা আমীর অধ্যাপক আব্দুল আলিম মোল্লা এর সভাপতিত্বে উপজেলা সেক্রেটারি মাওলানা সাইফুল হাসানের পরিচালনায় অনুষ্ঠিত। সভায় প্রধান অতিথির বক্তৃতা করেন সেক্রেটারি জেনারেল অধ্যাপক মিয়া গোলাম পরওয়ার। বিশেষ অতিথি ছিলেন জেলা সেক্রেটারি মুন্সি মিজানুর রহমান, সহকারী সেক্রেটারি অধ্যাপক মিয়া গোলাম কুদ্দুস ও গাউসুল আজম হাদী, জেলা কর্মপরিষদ সদস্য শেখ সিরাজুল ইসলাম, জেলা ছাত্র বিষয়ক সম্পাদক এডভোকেট আবু ইউসুফ মোল্লা। অন্যান্যের মধ্যে বক্তৃতা করেন উপজেলা নায়েবে আমীর মাওলানা শেখ মুহাম্মদ ওবায়দুল্লাহ, শেখ আলাউদ্দিন, ড. আজিজুল হক, ফ ম আব্দুর রহমান, সাব্বির আহম্মেদ, মাস্টার মফিজুল ইসলাম, শরিফুল ইসলাম প্রমুখ।\nবিকেল ৩টায় ডুমুরিয়া কলেজ অডিটোরিয়ামে উপজেলা আমীর মাওলানা মোক্তার হোসেনের সভাপতিত্বে এবং উপজেলা সেক্রেটারি মাস্টার আব্দুর রশীদ বিশ্বাসের পরিচালনায় অনুষ্ঠিত ওয়ার্ড প্রতিনিধি সভায় প্রধান অতিথি ছিলেন সাবেক এমপি মিয়া গোলাম পরওয়ার। এতে বিশেষ অতিথি ছিলেন জেলা সেক্রেটারি মুন্সি মিজানুর রহমান, জেলা সহকারী সেক্রেটারি অধ্যাপক মিয়া গোলাম কুদ্দুস, জেলা ছাত্র বিষয়ক সম্পাদক এডভোকেট আবু ইউসুফ মোল্লা। অন্যান্যের মধ্যে বক্তৃতা করেন উপজেলা নায়েবে আমীর গাজী সাইফুল্লাহ ও মাওলানা হাবিবুর রহমান, উপজেলা হিন্দু কমিটির সেক্রেটারি অধ্যক্ষ দেবপ্রসাদ মন্ডল, উপজেলা সহকারী সেক্রেটারি মুফতি মাওলানা ফরহাদ আল মাহমুদ, উপজেলা যুব সভাপতি বি এম আলমগীর হোসেন, আবুল হোসেন, মাওলানা মতিয়ার রহমান, মাওলানা আব্দুল হালিম, মোসলেম উদ্দিন, আবদুল হাকিম, আব্দুল হান্নান, মাওলানা কামরুজ্জামান, আবদুল গনি খান, মাওলানা আব্দুর রশীদ আল আজাদ প্রমুখ।\nএদিকে সন্ধ্যা ৭টায় ফুলতলার আটরা-গিলাতলা ইউনিয়নের ৭নং ওয়ার্ড আয়োজিত আব্দুল মালেকের বাড়ির আঙিনায় সহযোগী সদস্য বৈঠকে প্রধান অতিথির বক্তৃতা করেন সেক্রেটারি জেনারেল। আব্দুল মালেকের সভাপতিত্বে অনুষ্ঠানে অন্যান্যের মধ্যে বক্তৃতা করেন জেলা জামায়াতের সেক্রেটারি মুন্সি মিজানুর রহমান, সহকারী সেক্রেটারি অধ্যাপক মিয়া গোলাম কুদ্দুস, জেলা কর্মপরিষদ সদস্য এডভোকেট আবু ইউসুফ মোল্যা, খানজাহান আলী থানা আমীর ডা. সৈয়দ হাসান মাহমুদ টিটো, সেক্রেটারি গাজী মোর্শেদ মামুন, হাফেজ গোলাম মোস্তফা প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amddpju8ylg1o",
    "title": "মোহামেডান-কিংস কেউই জেতেনি",
    "publication_date": "2025-12-23T23:00:05+06:00",
    "keywords": "বসুন্ধরা-কিংস,ফেডারেশন-কাপ,মোহামেডান",
    "body": "ফেডারেশন কাপে গ্রুপপর্বের গুরুত্বপূর্ণ ম্যাচে আজ মঙ্গলবার পরস্পরের মুখোমুখি হয়েছিল মোহামেডান ও বসুন্ধরা কিংস। পাল্টাপাল্টি আক্রমণে দুদলের ম্যাচটি জমে উঠলেও জেতেনি কেউই। ম্যাচটি গোলশূন্য ড্রয়ে শেষ হয়। এতে ‘এ’ গ্রুপে তিন ম্যাচ খেলে মোহামেডানের পয়েন্ট দাঁড়াল ৫। তালিকায় তাদের অবস্থান দুই নম্বরে। অন্যদিকে বসুন্ধরা কিংস দুই ম্যাচ খেলে ২ পয়েন্ট অর্জন করেছে। তালিকায় তাদের অবস্থান চার নম্বরে।\nকুমিল্লার শহীদ ধীরেন্দ্রনাথ দত্ত স্টেডিয়ামে মোহামেডান ও কিংসের ম্যাচটি হওয়ার কথা ছিল গত ১৬ ডিসেম্বর। কিন্তু বিজয় দিবসের কুচকাওয়াজ থাকায় ম্যাচটি পিছিয়ে দেয় বাফুফে। এ ম্যাচে ড্র করে লাভ হয়েছে মোহামেডানের। অন্তত এক পয়েন্ট অর্জন করেছে সাদা-কালো জার্সিধারীরা। তবে দুদলের ম্যাচটি উত্তাপ ছড়ালেও শেষ পর্যন্ত গোলের মুখ দেখেনি কেউই। খেলার শুরুতে বিপদে পড়তে পারত মোহামেডান। গোলরক্ষক সুজন হোসেনের দক্ষতায় বেঁচে যায় তারা।\nরাকিবের নেওয়া শটে কিংসের গোলের সুযোগ ব্যর্থ করে দেন সুজন। ২১ মিনিটে সোহেল রানার লং পাস বক্সে রাকিব নাগাল পাওয়ার আগেই সুজন বল গ্লাভসবন্দি করেন। এরপর বক্সের সামনে কিংসের সানডেকে ফাউল করে রেফারির সঙ্গে বাগ্‌বিতণ্ডায় জড়িয়ে হলুদ কার্ড দেখেন এলি কেকে। ফয়সাল আহমেদ ফাহিমের ফ্রি কিকে বল পোস্টের বাইরে দিয়ে চলে যায়। পরে রেফারির সিদ্ধান্তে অসন্তোষ প্রকাশ করে বল গ্যালারিতে পাঠিয়ে হলুদ কার্ড দেখেন মোহামেডানের মরিসন।\n৩১ মিনিটে ভুল পাসে বল পেয়ে যান নাবীব নেওয়াজ জীবন। কিন্তু এই ফরোয়ার্ডের নেওয়া শটে বল মোহামেডানের পোস্ট ঘেঁষে বাইরে চলে যাওয়ায় হতাশা বাড়ে কিংসে। ফলে ঘটনাবহুল প্রথমার্ধে কোনো গোল পায়নি মোহামেডান ও কিংস। বিরতির পর খেলতে নেমে বেশকিছু সুযোগ তৈরি করে দুদল। কিন্তু শেষ পর্যন্ত গোলশূন্য থাকতে হয় তাদের।\n৬১ মিনিটে মোজাফ্ফরভের বাঁকানো ফ্রি কিক রুখে দেন কিংস গোলরক্ষক আনিসুর রহমান জিকো। ৭৮ মিনিটে ফাহিমের কর্নারে ইমানুয়েল টনির দুর্বল হেড ফেরান মোহামেডান গোলরক্ষক সুজন। শেষদিকে আর ডেডলক খুলতে না পারায় পয়েন্ট ভাগাভাগি করে ঘরোয়া ফুটবলের বড় দুটি ক্লাব।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd9xvhe25bom",
    "title": "সীমান্তে গুলিবিদ্ধ বিএসএফ জওয়ান, যা জানা গেল",
    "publication_date": "2025-12-23T22:54:50+06:00",
    "keywords": "বিজিবি,আমার-দেশ,গুলিবিদ্ধ,বিএসএফ",
    "body": "ভারত ও বাংলাদেশের মধ্যকার ৮৫৬ কিলোমিটার দীর্ঘ ত্রিপুরা সীমান্তে উত্তেজনা এখন চরমে। উত্তর ত্রিপুরার মহেশপুর সীমান্তে কর্তব্যরত অবস্থায় গুলিবিদ্ধ হয়েছেন ৯৭ নম্বর ব্যাটালিয়নের ৩৫ বছর বয়সি বিএসএফ জওয়ান বিপিন কুমার।\nরাতভর সীমান্তে টহল দেওয়ার সময় হঠাৎ গুলির শব্দে কেঁপে ওঠে এলাকা। বিপিন কুমারের কাঁধে দুটি গুলি লাগে। রক্তাক্ত অবস্থায় তাকে উদ্ধার করে প্রথমে ধর্মনগর মহকুমা হাসপাতালে নেওয়া হয়।\nসেখানকার মেডিকেল অফিসার প্রসূন ভট্টাচার্য জানান, জওয়ানের শরীরে দুটি বুলেটের ক্ষত পাওয়া গেছে এবং তার অবস্থা তখন অত্যন্ত আশঙ্কাজনক ছিল।\nপ্রাথমিক চিকিৎসার পর তাকে দ্রুত আগরতলার জিবি (গোবিন্দ বল্লভ পন্থ) হাসপাতালে স্থানান্তরিত করা হয়। বর্তমানে অস্ত্রোপচারের পর তার অবস্থা স্থিতিশীল বলে জানা গেছে।\nপ্রাথমিক পর্যায়ে বিভিন্ন সংবাদমাধ্যমে দাবি করা হয়েছিল যে, বাংলাদেশ থেকে পরপর গুলি চালানো হয়েছে। বাংলাদেশের বর্তমান অস্থির পরিস্থিতির প্রেক্ষাপটে এই খবর দ্রুত আতঙ্ক ছড়ায়।\nপ্রশ্ন ওঠে, তবে কি বর্ডার গার্ড বাংলাদেশ (BGB) বা অন্য কোনো সশস্ত্র গোষ্ঠী এই হামলা চালিয়েছে? তবে তদন্ত এগোতেই এক চাঞ্চল্যকর তথ্য সামনে আসছে। কিছু নির্ভরযোগ্য সূত্র এবং প্রাথমিক তদন্ত ইঙ্গিত দিচ্ছে যে, সীমান্তের ওপার থেকে কোনো গুলি চলেনি।\nবিপিন কুমারের শরীরে বিদ্ধ হওয়া দুটি গুলিই তার নিজস্ব সার্ভিস রাইফেল থেকে ছোঁড়া হয়েছে। এটি কি কোনো দুর্ঘটনা নাকি ব্যক্তিগত কোনো কারণে আত্মহত্যার চেষ্টা, তা নিয়ে বিএসএফ-এর পক্ষ থেকে এখনও আনুষ্ঠানিক কোনো বিবৃতি পাওয়া যায়নি।\nদিল্লি থেকেও কোনো বিবৃতি জানিয়ে বিষয়টি স্পষ্ট জানানো হয়নি। তবে নিউজ এইটিন এর মতো লাগাতার প্রচার করছে, গুলি এসেছে বাংলাদেশ থেকেই!\nবর্তমান পরিস্থিতি ও নিরাপত্তা ব্যবস্থা\nঘটনার পর থেকেই উত্তর ত্রিপুরা সীমান্তে ‘হাই অ্যালার্ট’ জারি করা হয়েছে। ত্রিপুরার তিনদিক বাংলাদেশ পরিবেষ্টিত হওয়ায় এবং ভৌগোলিক কারণে কিছু জায়গায় কাঁটাতারের বেড়া না থাকায় এই অঞ্চলটি বরাবরই চোরাচালান ও অনুপ্রবেশের জন্য অতি-সংবেদনশীল। এই ঘটনার পর বিএসএফ কর্মকর্তারা তদন্ত শুরু করেছেন।\nভারত ও বাংলাদেশের বর্তমান কূটনৈতিক টানাপড়েনের মধ্যে এ ধরনের ঘটনা সাধারণ মানুষের মনে যুদ্ধের আশঙ্কা জাগিয়ে তুলছে। তবে বাস্তব পরিস্থিতি বিশ্লেষণ করলে কয়েকটি বিষয় স্পষ্ট হয়: কোনো একটি বিচ্ছিন্ন গুলির ঘটনা বা দুর্ঘটনা সাধারণত দুটি বন্ধুপ্রতিম দেশের (তা সম্পর্কের টানাপড়েন থাকলেও) যুদ্ধের কারণ হয় না। বিজিবি বা বাংলাদেশের সেনাবাহিনী সরাসরি বিএসএফ-এর ওপর গুলি চালালে পরিস্থিতি ভিন্ন হতো, যার কোনো প্রমাণ এখনও মেলেনি।\nতবে সীমান্তে উত্তেজনার সুযোগ নিয়ে তৃতীয় কোনো পক্ষ বা উগ্রপন্থি গোষ্ঠী নাশকতা চালিয়ে দুই দেশের সম্পর্ককে আরও বিষিয়ে দেওয়ার চেষ্টা করতে পারে। বর্তমান ডিজিটাল যুগে সঠিক তথ্যের চেয়ে গুজব দ্রুত ছড়ায়।\nবাংলাদেশ থেকে গুলি চলেছে—এই প্রচারটি যদি ভুল প্রমাণিত হয়, তবে তা সীমান্তে অপ্রয়োজনীয় উত্তেজনা কমানোর ক্ষেত্রে সহায়ক হবে। তবে দুই দেশের যা পরিস্থিতি তাতে সবাই গুজবের উপর ভিত্তি করেই মতামত তৈরি করতে পছন্দ করছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdnxshiycwbp",
    "title": "আবার কি ইরানে হামলা চালাতে যাচ্ছে ইসরাইল",
    "publication_date": "2025-12-23T22:41:20+06:00",
    "keywords": "আমার-দেশ,ইরান-ইসরাইল-যুদ্ধ",
    "body": "ইরানে সাম্প্রতিক ক্ষেপণাস্ত্র তৎপরতা ও সামরিক মহড়া ঘিরে মধ্যপ্রাচ্যে নতুন করে উত্তেজনা দেখা দিয়েছে। রাষ্ট্রীয় সংবাদমাধ্যম ও প্রত্যক্ষদর্শীদের বরাতে জানা গেছে, সোমবার ইরান একাধিক শহরে ক্ষেপণাস্ত্র মহড়া চালিয়েছে, যা এক মাসের মধ্যে দ্বিতীয়বারের মতো এমন কার্যক্রম।\nইরানের রাষ্ট্রায়ত্ত সম্প্রচারমাধ্যম ও আধা-সরকারি নূরনিউজের টেলিগ্রাম চ্যানেলে ক্ষেপণাস্ত্র উৎক্ষেপণের ভিডিও প্রকাশ করা হয়। যদিও সুনির্দিষ্ট অবস্থান জানানো হয়নি, বিভিন্ন সংবাদমাধ্যম দাবি করেছে যে তেহরান, ইসফাহান ও মাশহাদ থেকে উৎক্ষেপণগুলো করা হয়েছে। তবে রয়টার্স এসব ভিডিও স্বাধীনভাবে যাচাই করতে পারেনি।\nঅন্যদিকে, সোমবারই ইরানের রাষ্ট্রীয় গণমাধ্যম “অবগত সূত্র” উদ্ধৃত করে ক্ষেপণাস্ত্র পরীক্ষার বিষয়টি অস্বীকার করে জানায়, প্রচারিত দৃশ্যগুলো আসলে “উচ্চ-উচ্চতার বিমান”-এর। পরস্পরবিরোধী এই দাবির বিষয়ে তেহরান থেকে কোনো স্পষ্ট ব্যাখ্যা দেওয়া হয়নি।\nএ প্রেক্ষাপটে এনবিসি নিউজ জানিয়েছে, ইসরাইলি প্রধানমন্ত্রী বেঞ্জামিন নেতানিয়াহু শিগগিরই মার্কিন প্রেসিডেন্ট ডোনাল্ড ট্রাম্পকে ব্রিফ করবেন। এতে ইরানের ব্যালিস্টিক ক্ষেপণাস্ত্র কর্মসূচির যেকোনো সম্প্রসারণকে তাৎক্ষণিক পদক্ষেপের প্রয়োজনীয় হুমকি হিসেবে তুলে ধরা হবে।\nপশ্চিমা শক্তিগুলো ইরানের ব্যালিস্টিক ক্ষেপণাস্ত্র কর্মসূচিকে মধ্যপ্রাচ্যের নিরাপত্তার জন্য একটি বড় প্রচলিত সামরিক হুমকি হিসেবে দেখছে। একই সঙ্গে তারা আশঙ্কা করছে, এই ক্ষেপণাস্ত্রগুলো ভবিষ্যতে পারমাণবিক অস্ত্র বহনের মাধ্যম হতে পারে। যদিও ইরান পারমাণবিক বোমা তৈরির উদ্দেশ্য বরাবরই অস্বীকার করে আসছে।\nএনবিসি আরও জানিয়েছে, ইসরাইলি কর্মকর্তারা উদ্বিগ্ন যে জুনে যুক্তরাষ্ট্রের বোমা হামলায় ক্ষতিগ্রস্ত ইরানের পারমাণবিক সমৃদ্ধকরণ কেন্দ্রগুলো পুনর্গঠনের কাজ আবার শুরু হয়েছে। এ কারণে ক্ষেপণাস্ত্র কর্মসূচির বিরুদ্ধে নতুন করে হামলার বিকল্প নিয়ে ট্রাম্প প্রশাসনকে অবহিত করার প্রস্তুতি নিচ্ছে তেল আবিব।\nএর আগে এই মাসের শুরুতে ইরানের ইসলামিক রেভোলিউশনারি গার্ড কর্পস (আইআরজিসি)-এর নৌবাহিনী দুই দিনের একটি সামরিক মহড়া চালায়, যেখানে বিদেশি হুমকি মোকাবেলার অংশ হিসেবে সিমুলেটেড লক্ষ্যবস্তুতে ব্যালিস্টিক ও ক্রুজ ক্ষেপণাস্ত্র নিক্ষেপ করা হয়।\nএই সব ঘটনার প্রেক্ষিতে ইসরাইলে ও ইরানের মধ্যে সামরিক সংঘাতের আশঙ্কা আবারও জোরালোভাবে আলোচনায় এসেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdaevrepgtow",
    "title": "পিস্তল হাতে তরুণ-তরুণীকে ছাত্রদল নেতার ব্ল্যাকমেইল, ভিডিও ভাইরাল",
    "publication_date": "2025-12-23T22:35:33+06:00",
    "keywords": "ছাত্রদল,ফেনী,আমার-দেশ,সন্ত্রাসী,ব্ল্যাকমেইল",
    "body": "ফেনীতে বিদেশি পিস্তল হাতে তরুণ-তরুণীকে ছাত্রদল নেতার ব্ল্যাকমেইল করার একটি ভিডিও ফুটেজ সামাজিক যোগাযোগ মাধ্যম ফেসবুকে ভাইরাল হয়েছে। অভিযুক্ত ছাত্রদল নেতা আনোয়ার হোসেন ছোটন জেলার সোনাগাজী উপজেলার বগাদানা ইউনিয়নের গুনক গ্রামের আবুল খায়ের টুক্কার ছেলে ও একই ইউনিয়ন ছাত্রদলের সহ সম্পাদক।\nভিডিওতে দেখা যায়, ছাত্রদল নেতা আনোয়ার হোসেন ছোটন অত্যাধুনিক পিস্তল হাতে এক তরুণ ও নেকাব পরা এক তরুণীকে পিস্তল তাক করে ধমকের সুরে বলছেন, ‘এ তুই ধর এতেরে, হেতে আকাম করার কারণে হেতের.... ভাঙ্গি দিচে! তুই বাঁচতে চাচ, না, মরতে চাচ, আঙ্গোরে চিনচ! এ কথা যদি করোরে বলচ, তাইলে, ভিডিও এটা ছাড়ি দিমু। কতা কিয়া কইছি মনে থাইকবো নি।’\nএদিকে ভিডিও ফুটেজটি সামাজিক যোগাযোগমাধ্যমে ছড়িয়ে পড়ার পর অভিযুক্ত ছাত্রদল নেতা আত্মগোপনে চলে যায় এবং তার ফোন নম্বরটি বন্ধ রয়েছে। ব্ল্যাকমেইলের শিকার তরুণ-তরুণীরও সন্ধান পাওয়া যায়নি।\nস্থানীয়রা জানায়, গত বছরের ৫ই আগস্টের পর থেকে ছোটনের সন্ত্রাসী কর্মকাণ্ডে এলাকাবাসী অতিষ্ঠ হয়ে পড়েছে। এলাকাবাসীর ধারণা, ফাঁদে ফেলে তরুণ-তরুণীর কাছ থেকে টাকা আদায় করে ছোটন ও তার সাঙ্গপাঙ্গরা। ঘটনা যেন প্রকাশ না পায় তার জন্য পিস্তল প্রদর্শন করে আপত্তিকর অবস্থায় থাকতে বাধ্য করে ভিডিও ধারণ করা হয়। পরে আদায় করা টাকা ভাগভাটোয়ারা নিয়ে বিরোধ হলে সাঙ্গপাঙ্গদের মধ্য থেকে কেউ একজন ভিডিওটি ফেসবুকে ছেড়ে দেয়।\nসোনাগাজী উপজেলা ছাত্রদলের সাবেক সদস্য সচিব নুর আলম সোহাগ বলেন, আনোয়ার হোসেন ছোটন সাবেক ইউনিয়ন ছাত্রদলের যুগ্ম সাধারণ সম্পাদক ছিলো। বর্তমানে কোনো কমিটি না থাকায় তার বিরুদ্ধে সাংগঠনিক সিদ্ধান্ত নেয়া যাচ্ছেনা। আমি জেলা ছাত্রদলকে তার বিরুদ্ধে সাংগঠনিক ব্যবস্থা নিতে অনুরোধ করবো।\nফেনী জেলা ছাত্রদলের সভাপতি সালাউদ্দিন মামুন বলেন, ভাইরাল ভিডিওটি আমাদের নজরে এসেছে। বর্তমানে সে দলের কোন পদ পদবিতে না থাকায় তার বিরুদ্ধে সাংগঠনিক ব্যবস্থা গ্রহণের সুযোগ আমাদের হাতে নেই। সে কাদের প্রশ্রয়ে রয়েছে সেটি আমরা খোঁজখবর নিচ্ছি। একই সাথে আইনশৃঙ্খলা বাহিনীরও ব্যবস্থা নেয়া উচিত।\nঅন্যদিকে সোনাগাজী মডেল থানার ওসি কামরুল ইসলাম বলেন, অভিযুক্তকে ধরতে পুলিশ চেষ্টা চালিয়ে যাচ্ছে। ভাইরাল হওয়া ভিডিওটি গত একমাস আগের হলেও সেটি এখন ফেসবুকে ছড়িয়ে পড়েছে। থানায় কেউ লিখিত অভিযোগ করেনি। তবুও ব্ল্যাকমেইলের শিকার তরুণ-তরুণীর পরিচয় শনাক্তের চেষ্টা করছে পুলিশ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdhnmjbvhwtx",
    "title": "‘বাংলাদেশ-পাকিস্তান ইস্যুতে চুপ থাকবেন না মোদি’",
    "publication_date": "2025-12-23T22:28:41+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd6snriemss9",
    "title": "স্বর্ণের দামে ফের রেকর্ড",
    "publication_date": "2025-12-23T22:27:43+06:00",
    "keywords": "আমার-দেশ,স্বর্ণের-দাম",
    "body": "দেশের বাজারে ২৪ ঘণ্টার ব্যবধানে স্বর্ণের  দাম আরও বাড়ানো হয়েছে। সবচেয়ে ভালো মানের বা ২২ ক্যারেটের প্রতি ভরি স্বর্ণের দাম বাড়ানো হয়েছে ৪ হাজার ১৯৯ টাকা। এতে এক ভরি স্বর্ণের দাম ২ লাখ ২৬ হাজার ২৮২ টাকা হয়েছে। দেশের বাজারে স্বর্ণের এত দাম আগে কখনো হয়নি।\nস্থানীয় বাজারে তেজাবী স্বর্ণের দাম বাড়ার পরিপ্রেক্ষিতে এই দাম বাড়ানো হয়েছে। বুধবার (২৪ ডিসেম্বর) থেকে নতুন দাম কার্যকর হবে বলে জানিয়েছে বাংলাদেশ জুয়েলার্স সমিতি (বাজুস)।\nমঙ্গলবার (২৩ ডিসেম্বর) বাজুস স্ট্যান্ডিং কমিটি অন প্রাইসিং অ্যান্ড প্রাইস মনিটরিং কমিটি বৈঠকে করে এই দাম বাড়ানোর সিদ্ধান্ত নিয়েছে। পরে কমিটির চেয়ারম্যান ডা. দেওয়ান আমিনুল ইসলাম শাহীন সই করা এক বিজ্ঞপ্তিতে এ তথ্য জানানো হয়।\nএর আগে গতকাল সবচেয়ে ভালো মানের প্রতি ভরি স্বর্ণের দাম বাড়ানো হয় ৩ হাজার ৯৬৬ টাকা। তার আগে ২২ ডিসেম্বর ১ হাজার ৫০ টাকা, ১৬ ডিসেম্বর ১ হাজার ৪৭০ টাকা, ১৪ ডিসেম্বর ৩ হাজার ৪৪২ টাকা এবং ১২ ডিসেম্বর ভালো মানের প্রতি ভরি স্বর্ণের দাম বাড়ানো হয় ১ হাজার ৫০ টাকা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amddk83dtd5ik",
    "title": "বিএনপি মহাসচিবের খেজুর গাছে ভোট চাওয়া নিয়ে চাঞ্চল্য",
    "publication_date": "2025-12-23T22:25:51+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdcrkldj7nw7",
    "title": "নেইমার এখন আর ফুটবলের নয়, প্রচার আর বিপণনের জন্য",
    "publication_date": "2025-12-23T22:00:05+06:00",
    "keywords": "নেইমার,ব্রাজিল",
    "body": "একটা সময় নেইমার ছিলেন ফুটবল জাদুর সমার্থক। মাঠে ব্রাজিলিয়ান এই তারকা ফরোয়ার্ড থাকা মানেই ছিল উপচেপড়া গ্যালারি। দর্শকদের উল্লাসে ফেটে পড়ার দারুণ এক উপলক্ষ। কিন্তু কালের পরিক্রমায় এখন ‘বুড়ো’দের দলে নাম লিখে ফেলেছেন নেইমার। মাঠে এখন আর তার সেভাবে লড়াই করা হয় না। যে কি-না এখন মাঠের বাইরে চোটের বিপক্ষে লড়াই করতে করতেই পরিশ্রান্ত।\nবার্সেলোনা-পিএসজি হয়ে আল হিলালে পাড়ি জমিয়েছিলেন দারুণ কিছু উপহার দিতে। কিন্তু সৌদি আরবে সেই মিশনে সাফল্যের দেখা পাননি। ইনজুরির ধকল সামলে উঠতে না পেরে লিখে গেছেন শুধু ব্যর্থতা আর হতাশার গল্প। ব্রাজিলিয়ান ক্লাব সান্তোসের সঙ্গে তার চুক্তির মেয়াদ শেষ হচ্ছে আগামী ডিসেম্বরে। কিন্তু ২০২৬ বিশ্বকাপে খেলতে হলে নেইমারকে থাকতে হবে খেলার মধ্যে। বিশ্বমঞ্চের জন্য নিজেকে প্রস্তুত রাখতে ইংলিশ প্রিমিয়ার লিগে কোনো ক্লাবে নাম লেখাতে চান এ মেগাস্টার।\nনেইমারের ইংল্যান্ডে পাড়ি জমানোর সম্ভাবনা নিয়ে এখন চলছে চুলচেরা বিশ্লেষণ। সেই আলোচনায় নতুন মাত্রা যোগ করেছেন ক্রিস ওয়াডল। ইংল্যান্ডের সাবেক এই ইংলিশ উইঙ্গার বলেন, ইংল্যান্ডের কোনো ক্লাব নেইমারকে কিনলে সেটা ফুটবলের জন্য নয়, সেটা হতে পারে কেবল জার্সি বিক্রির জন্য। সামাজিক যোগাযোগমাধ্যমে এখনো কোটি কোটি লাইক ও ভিউ আদায় করে নিতে পারেন নেইমার। এদিক থেকে যে কোনো দলে তার উপস্থিতি বাণিজ্যিকভাবে বেশ লাভজনক।\nইংলিশ প্রিমিয়ার লিগের মতো গতির ফুটবলের সঙ্গে নেইমার কতটা তাল মেলাতে পারবেনÑএ নিয়ে প্রশ্ন রেখেছেন ওয়াডল, ‘আমার মনে হয় না কোনো বড় ক্লাব তাকে নেবে। তার হাঁটুতে গুরুতর চোট ছিল। প্রিমিয়ার লিগ হলো গতির খেলা। কেউ যদি তাকে দলে টানে, তবে সেটা হবে তার প্রোফাইল আর জার্সি বিক্রির কথা মাথায় রেখে। মাঠের পারফরম্যান্সে তিনি দলকে খুব বেশি কিছু দিতে পারবেন বলে মনে হয় না।’\nওয়াডল খোঁচাও দিয়েছেন নেইমারকে, ‘নেইমার তো আর শেফিল্ড ওয়েনসডেতে খেলতে আসবেন না, তাই না? বড় কোনো ক্লাব যদি তাকে নেয়, তবে সেটা হবে শুধুই প্রচার আর বিপণনের জন্য। দল হিসেবে তারা কতটা শক্তিশালী হবে- সে প্রশ্ন থেকেই যায়।’\nনেইমারের বিশ্বকাপ জয়ের সম্ভাবনা দেখছেন না ওয়াডল, ‘ও ব্রাজিল দলে ফেরার চেষ্টা করছে। সত্যি বলতে ব্রাজিল এখন আগের মতো শক্তিশালী নয়। নেইমার হয়তো দলে ঢুকবে; কিন্তু আমি ওর বিশ্বকাপ জয়ের কোনো সম্ভাবনা দেখছি না।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdgeet9ojcyx",
    "title": "রোজায় কৃত্রিম সংকট ঠেকাতে যে পদক্ষেপ নিচ্ছে সরকার",
    "publication_date": "2025-12-23T21:57:57+06:00",
    "keywords": "আমার-দেশ,পণ্য-আমদানি,মাহে-রমজান",
    "body": "আসন্ন পবিত্র রমজান মাসে ভোজ্যতেলের কৃত্রিম সংকট নিরসনের লক্ষ্যে আন্তর্জাতিক উৎস থেকে ৩ কোটি ৭৫ লাখ লিটার এবং স্থানীয়ভাবে এক কোটি লিটার ভোজ্যতেল কিনবে সরকার। একই সঙ্গে ১০ হাজার টন মসুর ডাল কেনা হবে। ভোজ্যতেল কিনতে ৬৪২ কোটি ৪৫ লাখ ৪৫ হাজার ৭৫০ টাকা ব্যয় হবে। ডাল কিনতে ব্যয় হবে ৭২ কোটি ২০ লাখ টাকা। এই তেল ও ডাল ট্রেডিং করপোরেশন অব বাংলাদেশ (টিসিবি)- এর মাধ্যমে বিক্রি করা হবে।\nমঙ্গলবার (২৩ ডিসেম্বর) সচিবালয়ে অর্থ উপদেষ্টা ড. সালেহউদ্দিন আহমেদের সভাপতিত্বে অনুষ্ঠিত সরকারি ক্রয় সংক্রান্ত উপদেষ্টা পরিষদ কমিটির বৈঠকে এই অনুমোদন দেওয়া হয়।\nবৈঠক সূত্রে জানা গেছে, বাণিজ্য মন্ত্রণালয়ের এক প্রস্তাবের পরিপ্রেক্ষিতে নাইজেরিয়া থেকে আন্তর্জাতিকভাবে সরাসরি ক্রয় পদ্ধতিতে ২ কোটি লিটার সয়াবিন তেল কেনার অনুমোদন দিয়েছে উপদেষ্টা পরিষদ কমিটি।\nজানা গেছে, আসন্ন পবিত্র রমজান মাসে ভোজ্যতেলের কৃত্রিম সংকট নিরসনে বাজারে ভোজ্যতেলের সরবরাহ বৃদ্ধি এবং বাজার মূল্য স্থিতিশীল রাখতে জরুরি বিবেচনায় আন্তর্জাতিকভাবে সরাসরি ক্রয় পদ্ধতিতে ২ কোটি লিটার সয়াবিন তেল কেনা হবে। এ লক্ষ্যে নাইজেরিয়ার ভিডক ফার্মস অ্যান্ড এক্সপোর্টস লিমিটেডের কাছে দরপ্রস্তাব চাওয়া হলে প্রতিষ্ঠানটি দরপ্রস্তাব দাখিল করে।\nটিইসি দরপ্রস্তাবটি পরীক্ষা করে এবং রেসপনসিভ হয়। দরপ্রস্তাবের সব প্রক্রিয়া শেষে টিইসি নেগোসিয়েশনের মাধ্যমে সুপারিশ করা ভিডক ফার্মস অ্যান্ড এক্সপোর্টস লিমিটেড, নাইজেরিয়া (উৎস: ব্রাজিল)-এর কাছে থেকে ২ কোটি লিটার পরিশোধিত সয়াবিন তেল ২৪২ কোটি ৬৪ লাখ ৩২ হাজার টাকায় সরাসরি ক্রয় পদ্ধতিতে কিনতে বৈঠকে প্রস্তাব উপস্থাপন করা হয়। উপদেষ্টা পরিষদ কমিটি তা অনুমোদ করেছে।\nজানা গেছে, ২ লিটার পেট বোতলে চট্টগ্রাম বন্দর পর্যন্ত প্রতি লিটার সয়াবিন তেলের মূল্য ধরা হয়েছে ১২১ টাকা ৩২ পয়সা। টিসিবির গুদাম পর্যন্ত অন্যান্য খরচসহ প্রতি লিটার সয়াবিন তেলের দাম পড়বে ১৫০ টাকা ৩৪ পয়সা।\nএই তেল খোলা বাজারে সরকার নির্ধারিত মূল্যের চেয়ে কম মূল্যে এবং ক্রয় করা মূল্যের চেয়ে বেশি মূল্যে বিক্রি করা হবে বলে বাণিজ্য মন্ত্রণালয়ের পক্ষ থেকে সরকরি ক্রয় সংক্রান্ত উপদেষ্টা পরিষদ কমিটিকে জানানো হয়। এতে সরকারের কোনো ভর্তুকির প্রয়োজন হবে না।\nবাণিজ্য মন্ত্রণালয়ের আরেক প্রস্তাবের পরিপ্রেক্ষিতে বৈঠকে আন্তর্জাতিকভাবে সরাসরি ক্রয় পদ্ধতিতে এক কোটি ২৫ লাখ লিটার সয়াবিন তেল যুক্তরাষ্ট্রের নিউ জার্সির স্টুয়ার্ট ক্লোবানু গেরহার্ড থেকে কেনার অনুমোদন দিয়েছে উপদেষ্টা পরিষদ কমিটি। এই তেলও খোলা বাজারে সরকার নির্ধারিত মূল্যের চেয়ে কম মূল্যে এবং ক্রয় করা মূল্যের চেয়ে বেশি মূল্যে বিক্রি করা হবে। এতে সরকারের কোনো ভর্তুকির প্রয়োজন হবে না।\nআসন্ন পবিত্র রমজান মাসে ভোজ্যতেলের কৃত্রিম সংকট নিরসনে বাজারে ভোজ্য তেলের সরবরাহ বৃদ্ধি এবং বাজার মূল্য স্থিতিশীল রাখতে জরুরি বিবেচনায় আন্তর্জাতিকভাবে সরাসরি ক্রয় পদ্ধতিতে এক কোটি ২৫ লাখ লিটার সয়াবিন তেল কিনতে যুক্তরাষ্ট্রের নিউ জার্সির প্রতিষ্ঠান স্টুয়ার্ট ক্লোবানু গেরহার্ডের কাছে দরপ্রস্তাব চাওয়া হলে প্রতিষ্ঠানটি দরপ্রস্তাব দাখিল করে।\nটিইসি দরপ্রস্তাবটি পরীক্ষা করে এবং রেসপনসিভ হয়। দরপ্রস্তাবের সব প্রক্রিয়া শেষে টিইসির নেগোসিয়েশনের মাধ্যমে সুপারিশ করা স্টুয়ার্ট ক্লোবানু গেরহার্ড (উৎস: তানজানিয়া)-এর কাছ থেকে এক কোটি ২৫ লাখ লিটার পরিশোধিত সয়াবিন তেল ১৬৫ কোটি ৮৬ লাখ ৯৩ হাজার ৭৫০ টাকায় সরাসরি ক্রয় পদ্ধতিতে কেনার সিদ্ধান্ত নেওয়া হয়েছে।\nদুই লিটার পেট বোতলে চট্টগ্রাম বন্দর পর্যন্ত প্রতি লিটার সয়াবিন তেলের মূল্য ধরা হয়েছে ১৩২ টাকা ৬৯ পয়সা। টিসিবির গুদাম পর্যন্ত অন্যান্য খরচসহ প্রতি লিটার সয়াবিন তেলের মূল্য ধরা হয়েছে ১৬৪ টাকা ১১ পয়সা।\nবৈঠকে বাণিজ্য মন্ত্রণালয়ের আরেক প্রস্তাবের পরিপ্রেক্ষিতে আন্তর্জাতিকভাবে সরাসরি ক্রয় পদ্ধতিতে ৫০ লাখ লিটার সয়াবিন তেল মালয়েশিয়ার সি মিলেনিয়াম ট্রেড এসডিএন ডট বিহাড থেকে কেনার অনুমোদন দিয়েছে উপদেষ্টা পরিষদ কমিটি। এই তেলও ক্রয় করা মূল্যের চেয়ে বেশি মূল্যে বিক্রি করা হবে। এতে সরকারের কোনো ভর্তুকির প্রয়োজন হবে না।\nভোজ্যতেলের বাজার মূল্য স্থিতিশীল রাখতে জরুরি বিবেচনায় আন্তর্জাতিকভাবে সরাসরি ক্রয় পদ্ধতিতে ৫০ লাখ লিটার সয়াবিন তেল কেনার জন্য মালয়েশিয়ার সি মিলেনিয়াম ট্রেড এসডিএন ডট বিহাডের কাছে দরপ্রস্তাব চাওয়া হলে প্রতিষ্ঠানটি দরপ্রস্তাব দাখিল করে। টিইসি দরপ্রস্তাবটি পরীক্ষা করে এবং রেসপনসিভ হয়। দরপ্রস্তাবের সকল প্রক্রিয়া শেষে প্রতিষ্ঠানটি থেকে ৫০ লাখ লিটার পরিশোধিত সয়াবিন তেল ৬৬ কোটি ৪ লাখ ২০ হাজার টাকায় সরাসরি ক্রয় পদ্ধতিতে কেনার সিদ্ধান্ত নেওয়া হয়।\nদুই লিটার পেট বোতলে চট্টগ্রাম বন্দর পর্যন্ত প্রতি লিটার সয়াবিন তেলের মূল্য ধরা হয়েছে ১৩২ টাকা ৮ পয়সা। টিসিবির গুদাম পর্যন্ত অন্যান্য খরচসহ প্রতি লিটার সয়াবিন তেলের মূল্য ধরা হয়েছে ১৬৩ টাকা ৩৭ পয়সা।\nবৈঠকে বাণিজ্য মন্ত্রণালয়ের প্রস্তাবের পরিপ্রেক্ষিতে স্থানীয়ভাবে উন্মুক্ত দরপত্র পদ্ধতিতে এক কোটি লিটার পরিশোধিত রাইস ব্রান তেল কেনার অনুমোদন দিয়েছে উপদেষ্টা পরিষদ কমিটি। টিসিবির স্মার্ট ফ্যামিলি কার্ডধারী নিম্ন আয়ের পরিবারে ভর্তুকি মূল্যে বিক্রির লক্ষ্যে এক কোটি লিটার পরিশোধিত রাইস ব্রান তেল কেনার জন্য অভ্যন্তরীণ উন্মুক্ত দরপত্র পদ্ধতিতে দরপত্র আহ্বান করা হলে ৩টি দরপ্রস্তাব জমা পড়ে। ৩টি দরপ্রস্তাবই আর্থিক ও কারিগরিভাবে রেসপনসিভ বিবেচিত হয়।\nদরপ্রস্তাবের সব প্রক্রিয়া শেষে টিইসির সুপারিশে রেসপনসিভ সর্বনিম্ন দরদাতা প্রতিষ্ঠান গাইবান্ধার প্রধান অয়েল মিলস লিমিটেড থেকে ২৫ লাখ লিটার, ঢাকার গ্রিন অয়েল অ্যান্ড পোলট্রি ফিড ইন্ডাস্ট্রিজ থেকে ২৫ লাখ লিটার এবং ঢাকার মজুমদার প্রোডাক্টস লিমিটেড থেকে ৫০ লাখ লিটারসহ মোট এক কোটি লিটার পরিশোধিত রাইস ব্রান তেল ১৬৭ কোটি ৯০ লাখ টাকায় কেনার সিদ্ধান্ত নেওয়া হয়। প্রতি লিটার রাইস ব্রান তেলের দাম ধরা হয়েছে ১৬৭ টাকা ৯০ পয়সা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdapdkjyrsuz",
    "title": "তারেক রহমানের স্বদেশ প্রত্যাবর্তনে কুমিল্লা থেকে ঢাকায় যাবে লক্ষাধিক নেতাকর্মী",
    "publication_date": "2025-12-23T21:55:57+06:00",
    "keywords": "বিএনপি,কুমিল্লা,আমার-দেশ",
    "body": "বিএনপির ভারপ্রাপ্ত চেয়ারপার্সন তারেক রহমানের স্বদেশ প্রত্যাবর্তনকে কেন্দ্র করে উজ্জীবিত কুমিল্লা বিএনপির নেতাকর্মীরা। কুমিল্লা জেলা ও মহানগর থেকে শুরু করে প্রতিটি উপজেলার প্রত্যন্ত গ্রামে পর্যন্ত মিছিল সমাবেশে মুখরিত করে রাখছেন নেতাকর্মীরা। কুমিল্লা মহানগর ও জেলায় কয়েক দফায় হয়েছে প্রস্তুতি সভা।\nকুমিল্লা দক্ষিণ জেলা বিএনপির সভাপতি এবং কুমিল্লা ৮ আসনের বিএনপির মনোনীত প্রার্থী জাকারিয়া তাহের সুমন বলেন, তারেক রহমানকে বরন করতে কুমিল্লার নেতাকর্মীরা অধীর আগ্রহে অপেক্ষা করছে । আমরা নির্দেশনা দিয়েছি যার মতো করে ঢাকায় অবস্থান করতে। ২৫ তারিখে জনসমুদ্র হবে ঢাকা।\nকুমিল্লা উত্তর জেলা বিএনপির আহ্বায়ক মো. আক্তারুজ্জামান দৈনিক আমার দেশ কে বলেন, ১৭ বছর পর নেতা আসছে। নেতাকর্মীদের মধ্যে উৎসাহ উদ্দীপনা বিরাজ করছে ‌। ইতিহাসের সাক্ষী হতে সবাই আগামীকাল সকাল থেকেই ঢাকায় রওনা হবে । ঢাকার ৩০০ ফিট এলাকায় আমরা নেতাকে বরণ করতে প্রস্তুত ।‌\nকুমিল্লা মহানগর বিএনপির সাধারণ সম্পাদক ইউসুফ মোল্লা টিপু বলেন, কুমিল্লার প্রতিটি নেতাকর্মী আমাদের নেতা তারেক রহমানকে এক নজর দেখার জন্য অপেক্ষা করছে । আমি কবে তারেক রহমানকে সরাসরি দেখেছি মনে নেই । আমি আবেগে আপ্লুত আমাদের নেতা তারেক রহমানকে আমরা ২৫ তারিখ সরাসরি দেখতে পারবো । তুমি বাংলাদেশের আপামর জনগণের নেতা । আমাদের নেতা এখন থেকে সরাসরি আমাদের নেতৃত্ব দিবেন এর চেয়ে বড় পাওয়া আমাদের আর কিছুই নেই।\nবিএনপির জাতীয় নির্বাহী কমিটির কুমিল্লা বিভাগীয় সহ-সাংগঠনিক সম্পাদক মোস্তাক মিয়া জানান, কুমিল্লা মহানগর ও ১৭ টি উপজেলার থেকে লক্ষাধিক নেতাকর্মীদের নিয়ে ২৫ তারিখে ঢাকায় অবস্থান করব । প্রতিটি ইউনিটে প্রস্তুতি সভা করা হয়েছে। আজকেও অনেকে ঢাকা চলে গিয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdvt1sd0u3g8",
    "title": "ছাইভষ্ম থেকে বেরিয়ে কেনো আলোচনায় আমার দেশ ?",
    "publication_date": "2025-12-23T21:53:08+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amdxnww0kogsz",
    "title": "বাউফলে জামায়াতে যোগ দিলেন বিএনপির হেলাল মুন্সী",
    "publication_date": "2025-12-23T21:43:07+06:00",
    "keywords": "বিএনপি,আমার-দেশ,জামায়াতে-ইসলামী,পটুয়াখালী,বাউফল",
    "body": "ত্রয়োদশ সংসদ নির্বাচন যতই ঘনিয়ে আসছে ততই সমীকরণে পরিবর্তন দেখা যাচ্ছে পটুয়াখালী-২ আসনে। বাউফল উপজেলা নিয়ে গঠিত নির্বাচনি এলাকায় বিএনপিতে জেঁকে বসছে হতাশা। নেতাকর্মীদের একাংশ জামায়াতে ইসলামীর সঙ্গে সমঝোতা করতে চায় বলে জানা গেছে।\nস্থানীয় কয়েক নেতা বিষয়টি নিয়ে আলোচনা করতে দাঁড়িপাল্লার প্রার্থী ড. শফিকুল ইসলাম মাসুদের সঙ্গে গোপনে যোগাযোগও করছেন। ইতোমধ্যে মঙ্গলবার জামায়াতে যোগ দিয়েছেন উপজেলা বিএনপির আহ্বায়ক কমিটির সদস্য ও নাজিরপুর ইউনিয়ন শাখার সহসভাপতি হেলাল উদ্দিন মুন্সী।\nমঙ্গলবার বিকালে উপজেলার সূর্য্যমনি ইউনিয়নের ৮ নম্বর ওয়ার্ডে আয়োজিত দাঁড়িপাল্লার উঠান বৈঠকে স্থানীয় জনগণ ও নেতাকর্মীদের উপস্থিতিতে জামায়াত প্রার্থী ড. শফিকুলের হাতে হাত রেখে দল পরিবর্তন করে হেলাল মুন্সী।\nএমনকি শিগগিরই তার নেতৃত্বে বিএনপি স্থানীয় বেশ কিছু নেতাকর্মী জামায়াতে যোগ দেবেন বলে আভাস পাওয়া গেছে।\nএদিকে প্রভাবশীল বিএনপি নেতা হেলা মুন্সীর দল ত্যাগের খবর পেয়েই তাকে আনুষ্ঠানিকভাবে বহিষ্কার করেছে তার দল। গতকাল বাউফল উপজেলা বিএনপির সদস্য সচিব আপেল মাহমুদ ফিরোজের স্বাক্ষর করা সংবাদ বিজ্ঞপ্তিতে এ তথ্য জানানো হয়েছে।\nজামায়াতে যোগ দেওয়ার সময় হেলাল মুন্সী বলেন, তিনি দীর্ঘ ২৫ বছর ধরে বিএনপির রাজনীতি করেন। তিনি উপজেলা আহ্বায়ক কমিটির বর্তমান সদস্য এবং নাজিরপুর ইউনিয়নের সহসভাপতি  হিসেবে কাজ করছিলেন। এখন তিনি জামায়াতের সঙ্গে থেকে ইসলামের খেদমতে বাকি জীবন উৎসর্গ করতে চান। তিনি সবার দোয়া কামনা করেন এবং ভবিষ্যতে নাজিরপুর ইউনিয়নে জামায়াতের পক্ষে ব্যাপক ভোটের ব্যবধান তৈরি হবে।\nযোগদান অনুষ্ঠানের প্রধান অতিথি ঢাকা মহানগর দক্ষিণ জামায়াতের সেক্রেটারি ড. শফিকুল নবাগত নেতাকে স্বাগত জানান এবং সংগঠনকে আরো শক্তিশালী করতে সবাইকে ঐক্যবদ্ধভাবে কাজ করার আহ্বান জানান।\nহেলাল মুন্সীর জামায়াতে ইসলামীতে যোগদানকে কেন্দ্র করে বাউফল উপজেলায় রাজনৈতিক অঙ্গনে ব্যাপক আলোড়ন তৈরি হয়েছে। স্থানীয় নেতাকর্মীদের মতে, এই যোগদানের ফলে আসন্ন নির্বাচনে দাঁড়িপাল্লার পক্ষে জনসমর্থন জোরদার হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdwd37yu7obe",
    "title": "বাংলাদেশের হাইকমিশনারকে পাল্টা তলব করল ভারত",
    "publication_date": "2025-12-23T21:41:34+06:00",
    "keywords": "ভারত,আমার-দেশ,হাইকমিশনার",
    "body": "দিল্লিতে নিযুক্ত বাংলাদেশের হাইকমিশনার রিয়াজ হাদিদুল্লাহকে তলব করেছে ভারতের পররাষ্ট্র মন্ত্রণালয়। মঙ্গলবার (২৩ ডিসেম্বর) ঢাকায় ভারতীয় হাইকমিশনার প্রণয় ভার্মাকে তলবের কয়েক ঘণ্টার ব্যবধানে বাংলাদেশের দূতকে পাল্টা তলব করেছে দিল্লি।\nএর আগে ভারতের দিল্লিতে বাংলাদেশের কূটনৈতিক ও কনস্যুলার এলাকাকে লক্ষ্য করে নিরাপত্তা পরিস্থিতি নিয়ে উদ্বেগ জানাতে আজ ভারতের হাইকমিশনার প্রণয় ভার্মাকে তলব করেছে পররাষ্ট্র মন্ত্রণালয়।\nমন্ত্রণালয়ের এক সংবাদ বিজ্ঞপ্তিতে জানানো হয়েছে, ভারতে বাংলাদেশের কূটনৈতিক মিশন প্রাঙ্গন এলাকায় সংঘটিত সহিংস বিক্ষোভের বিষয়ে ভারত সরকারের কাছে উদ্বেগ প্রকাশ করা হয়েছে প্রণয় ভার্মাকে তলব করে।\nএছাড়া শনিবার নয়াদিল্লিতে কূটনৈতিক এলাকায় বাংলাদেশ হাইকমিশন ও হাইকমিশনারের বাসভবনের বাইরে ঘটে যাওয়া অনাকাঙিক্ষত ঘটনা, সোমবার শিলিগুড়িতে বাংলাদেশ ভিসা কেন্দ্রে বিভিন্ন উগ্রপন্থি গোষ্ঠীর ভাঙচুরের ঘটনায় ভারত সরকারের কাছে উদ্বেগ জানানো হয়েছে বলে ওই বিজ্ঞপ্তিতে জানানো হয়েছে।\nপররাষ্ট্র মন্ত্রণালয় বলেছে, কূটনৈতিক স্থাপনায় এরকম ‘পরিকল্পিত সহিংসতা এবং ভয়ভীতি প্রদর্শনের মতো কর্মকাণ্ডের’ তীব্র নিন্দা জানিয়েছে বাংলাদেশ সরকার।\nএতে বলা হয়, “এ ধরনের ঘটনা কেবল কূটনৈতিক মিশনের কর্মীদের নিরাপত্তাকেই হুমকির মুখে ফেলে দেয় না, বরং পারস্পরিক সম্মান, শান্তি ও সহনশীলতার যে নীতি রয়েছে তাকেও ক্ষুণ্ন করে”।\nপ্রসঙ্গত, গত রোববার বাংলাদেশের পররাষ্ট্র উপদেষ্টা তৌহিদ হোসেন জানিয়েছিলেন যে শনিবার রাতে কূটনৈতিক এলাকায় নিরাপত্তা বেস্টনি ভেদ করে বাংলাদেশ হাইকমিশনের সামনে গিয়ে বিক্ষোভ করেছে 'হিন্দু চরমপন্থিদের' একটি দল।\nএ সময় হাইকমিশনারকে হুমকি দেওয়ার ঘটনা ঘটেছে বলে জানিয়ে বাংলাদেশের পররাষ্ট্র উপদেষ্টা তৌহিদ হোসেন অভিযোগ করেছেন যে, ভারতের পক্ষ থেকে \"যথাযথ নিরাপত্তা নিশ্চিত করা হয়নি\"।\nভারতের পররাষ্ট্র মন্ত্রণালয়ের এক বিবৃতিতে বলেছিল, একদল যুবক বাংলাদেশ হাইকমিশনের সামনে বাংলাদেশের ময়মনসিংহে দিপু চন্দ্র দাসের ঘটনার প্রতিবাদ করে স্লোগান দিয়েছে, কিন্তু বেস্টনি ভেদ করা বা নিরাপত্তা পরিস্থিতি তৈরির কোনো চেষ্টা ছিল না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdofgbp0nimh",
    "title": "ভারতের বিরুদ্ধে অভিযোগ জানাবে পাকিস্তান",
    "publication_date": "2025-12-23T21:30:05+06:00",
    "keywords": "ভারত,পাকিস্তান",
    "body": "অনূর্ধ্ব-১৯ এশিয়া কাপের ফাইনালে ভারতকে গুঁড়িয়ে দিয়ে শিরোপা জেতে পাকিস্তান। ১৯১ রানের বিশাল জয়ের ওই ম্যাচে ভারতীয় ক্রিকেটারদের আচরণ নিয়ে আইসিসির কাছে অভিযোগ জানাবে পিসিবি। এমনটাই জানিয়েছেন পিসিবি চেয়ারম্যান মহসিন নকভী। ওই ম্যাচে পাকিস্তানের রান পাহাড়ে চাপা পড়ার সময় অনেক বেশি স্লোজিং করেছিল বলে দাবি পাকিস্তানের।\nপাকিস্তান অনূর্ধ্ব ১৯ দলের কোচ সরফরাজ আহমেদ ভারতীয় ক্রিকেটারদের দিকে অভিযোগ তুলে বলেন এটা ‘ক্রিকেটীয় চেতনার পরিপন্থী’। মহসিন নকভী বলেন, ‘পুরো ফাইনাল ম্যাচে ভারতীয় ক্রিকেটাররা বারবার পাকিস্তানি খেলোয়াড়দের উসকানি দিয়েছে। আমরা বিষয়টি আনুষ্ঠানিকভাবে আইসিসিকে জানাব। রাজনীতি আর খেলাধুলা সব সময় আলাদা রাখা উচিত।’\nদলটির কোচ সরফরাজ আহমেদ বলেন, ‘ভারত যা করেছে, তা ক্রিকেটীয় স্পিরিটের বিরোধী। আমরা কিন্তু জয়ের পর যথেষ্ট খেলোয়াড়সুলভ আচরণ করেছি। মাঠের খেলায় মাঠের ভদ্রতা বজায় রাখা জরুরি। ভারত যা করেছে, তা তাদের মানসিকতারই প্রতিফলন।’\nক্রিকেটে ভারত-পাকিস্তান লড়াই মানেই বাড়তি উত্তেজনা। সবশেষ বড়দের এশিয়া কাপ ফাইনালেও ভারত-পাকিস্তান লড়াইয়ে আচরণবিধি ভেঙে আইসিসির তিরস্কার পেয়েছেন হারিস রউফ ও সুরিয়া কুমার যাদব। এবার সেই ছোঁয়া লেগেছে ছোটদের এশিয়া কাপেও।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amd3ujgeo9gv9",
    "title": "১৫০ আসনের প্রশ্নে যা বললেন মুফতি ফয়জুল করিম",
    "publication_date": "2025-12-23T21:29:22+06:00",
    "keywords": "আমার-দেশ,মুফতী-সৈয়দ-মুহাম্মাদ-রেজাউল-করীম,বরিশাল",
    "body": "১৫০ আসন চেয়েছেন প্রশ্নে ইসলামী আন্দোলন বাংলাদেশের নায়েবে আমীর মুফতি সৈয়দ মুহাম্মদ ফয়জুল করিম বলেছেন, এটি শোনা কথা। যে যেখানে বিজয়ী হওয়ার সম্ভাবনা বেশি তাকে সেখানেই দেব। পিরোজপুর সাইদির আসন, ছেড়ে দেব। যেখানে জামায়াত শক্তিশালী সেখানে আমরা ছেড়ে দেব। সমঝোতা হলে বরিশাল এবং বাকেরগঞ্জের দুই আসনেই নির্বাচন করবেন কিনা সেটির দলের সিদ্ধান্ত বলে জানান ইসলামি আন্দোলনের নায়েবে আমীর মুফতি ফয়জুল করিম।\nমঙ্গলবার সন্ধ্যায় বরিশাল প্রেস ক্লাবে সাংবাদিকদের সাথে মতবিনিময় সভায় তিনি এসব কথা বলেন।\nআসন সমঝোতার প্রশ্নে তিনি আরো বলেন, এটি প্রায় চূড়ান্ত। দু’একদিনে ঘোষণা হবে। আমি একটি দলের আমীর। বরিশালের সিট কার তা বলার দরকার পরে না। জোট হলে অবশ্যই আমাদের ছেড়ে দেবে। আমিরের এলাকার সিটই যদি আমীর না পায় তবে আর জোট কিসের? এবং এটা ঔদ্ধত্য মূলক প্রশ্ন।\nসৈয়দ মুহাম্মদ ফয়জুল করিম বলেন, দেশে হত্যা বেড়ে গেছে। আইন শৃঙ্খলা পরিস্থিতি দিনে দিনে খারাপ হচ্ছে। যারা নিজেদের শক্তিশালী দাবি করে তারা বিরোধীদের নানাভাবে হুমকি দিচ্ছে। আগামী নির্বাচনে অন্তর্বর্তী সরকার নিরপেক্ষ বজায় রাখতে পারে কিনা তা নিয়ে সন্দেহ পোষণ করছি।\nসিইসি উদ্দেশ্য করে তিনি বলেন, বিগত সিইসির পরিণতি কি হয়েছে তা আপনারা জানেন। তারা যেন ভবিষ্যতে মবের আওতাধীন না হয় সে বিষয়ে সতর্ক থাকতে হবে।\nসাংবাদিকদের উদ্দেশ্য করে তিনি আরো বলেন, নির্বাচনে কোন দুর্নীতিবাজকে নির্বাচিত করবেন না। দেশ ধ্বংসের দার প্রান্তে। দেশ কে রক্ষা করতে হবে।\nঅস্ত্র উদ্ধার নিয়ে শঙ্কিত কিনা প্রশ্নের জবাবে তিনি বলেন, বর্তমান পরিস্থিতিতে ভোটার, ক্যান্ডিডেট কেউ নিরাপদে নাই। অবৈধ অস্ত্র উদ্ধার ছাড়া অবাধ নির্বাচন সম্ভব নয়।\nএ সময় উপস্থিতি ছিলেন, ইসলামী আন্দোলন বাংলাদেশ বরিশাল মহানগর এ্যাসিস্টান্ট সেক্রেটারি মাওলানা নাসির উদ্দিন নাইস, ইসলামী শ্রমিক আন্দোলন বাংলাদেশ বরিশাল মহানগর সভাপতি মাওলানা সৈয়দ নাসির উদ্দিন কাওছার, মহানগরের নির্বাহী সদস্য মাস্টার আব্দুল হালিমসহ বিভিন্ন পর্যায়ের নেতৃবৃন্দ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdfgiubweknu",
    "title": "ভারতের সঙ্গে সম্পর্ক স্বাভাবিক করতে সরকার কাজ করছে: অর্থ উপদেষ্টা",
    "publication_date": "2025-12-23T21:14:21+06:00",
    "keywords": "ভারত,আমার-দেশ,অর্থ-উপদষ্টা",
    "body": "অর্থ উপদেষ্টা ড. সালেহউদ্দিন আহমেদ বলেছেন, ভারতের সঙ্গে অর্থনৈতিক সম্পর্ক স্বাভাবিক আছে। রাজনৈতিক সম্পর্ক স্বাভাবিক করতে সরকার কাজ করছে।\nমঙ্গলবার সচিবালয়ে সরকারি ক্রয় সংক্রান্ত উপদেষ্টা পরিষদ কমিটির বৈঠক শেষে সাংবাদিকদের সঙ্গে আলাপকালে তিনি এ কথা বলেন।\nঅর্থ উপদেষ্টা বলেন, ভারতের রাজনৈতিক সম্পর্ক খুব যে খারাপ হয়ে গেছে তা নয়। তবে আমরা চেষ্টা করছি কোনোভাবে যেন অস্বাভাবিক না হয়।\nভারতে সঙ্গে রাজনৈতিক সম্পর্ক উন্নয়নে প্রধান উপদেষ্টা নিজেও চেষ্টা চালিয়ে যাচ্ছেন উল্লেখ করে অর্থ উপদেষ্টা আরও বলেন, কোনো প্রতিবেশীর সঙ্গেই তিক্ত সম্পর্ক চায় না বাংলাদেশ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdjk6qa2f0bl",
    "title": "তারেক রহমানের প্রত্যাবর্তন উপলক্ষে শার্শায় বিএনপির আনন্দ মিছিল",
    "publication_date": "2025-12-23T21:08:33+06:00",
    "keywords": "বিএনপি,আমার-দেশ,বেনাপোল,শার্শা",
    "body": "বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তনকে স্বাগত জানিয়ে যশোরের শার্শা উপজেলায় বিএনপির উদ্যোগে এক বিশাল আনন্দ মিছিল অনুষ্ঠিত হয়েছে। মঙ্গলবার (২৩ ডিসেম্বর) বিকেলে অনুষ্ঠিত এ আনন্দ মিছিলে উপজেলার বিভিন্ন ইউনিয়ন ও গ্রামের হাজার হাজার নেতাকর্মী অংশ নেন।\nআনন্দ মিছিলে অংশগ্রহণকারী নেতাকর্মীরা তারেক রহমানের ছবি সম্বলিত প্ল্যাকার্ড, ফেস্টুন ও ব্যানার হাতে নিয়ে শার্শা বাজার এলাকা মুখরিত করে তোলেন। এ সময় তারেক জিয়া আসছে ,বাংলাদেশ হাসছে, তারেক রহমানের আগমনে গণতন্ত্রের বিজয়সহ বিভিন্ন স্লোগানে শার্শা বাজার প্রকম্পিত হয়ে ওঠে।\nমিছিলটি শার্শা উপজেলা বিএনপির কার্যালয় থেকে শুরু হয়ে শার্শা বাজারের গুরুত্বপূর্ণ সড়ক প্রদক্ষিণ করে পুনরায় উপজেলা বিএনপির কার্যালয়ে এসে শেষ হয়। পরে সেখানে এক সংক্ষিপ্ত সমাবেশ অনুষ্ঠিত হয়।\nসমাবেশে বক্তব্য রাখেন শার্শা উপজেলা বিএনপির উপদেষ্টা খয়রুজ্জামান মধু, উপজেলা বিএনপির সভাপতি আবুল হাসান জহির, সাধারণ সম্পাদক আলহাজ্ব নুরুজ্জামান লিটন এবং সিনিয়র যুগ্ম সাধারণ সম্পাদক মোস্তাফা কামাল মিন্টু।\nএছাড়াও উপজেলার বিভিন্ন ইউনিয়ন থেকে আগত বিএনপি ও এর অঙ্গ ও সহযোগী সংগঠনের বিপুল সংখ্যক নেতাকর্মী উপস্থিত ছিলেন।\nবক্তারা বলেন, দীর্ঘদিন পর প্রিয় নেতা তারেক রহমানের স্বদেশ প্রত্যাবর্তন দেশের গণতন্ত্র পুনরুদ্ধারের আন্দোলনে নতুন গতি সঞ্চার করবে। তারা আরও বলেন, আগামী ২৫ ডিসেম্বর তারেক রহমানকে বরণ করে নিতে শার্শা উপজেলা থেকে কয়েক হাজার নেতাকর্মী ঢাকার উদ্দেশ্যে রওয়ানা হবেন।\nনেতৃবৃন্দ দৃঢ় প্রত্যয় ব্যক্ত করে বলেন, তারেক রহমানের নেতৃত্বে বিএনপি আরো ঐক্যবদ্ধ হয়ে গণতন্ত্র ও জনগণের অধিকার প্রতিষ্ঠায় রাজপথে সক্রিয় ভূমিকা পালন করবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdjmqiwbhhj5",
    "title": "দেশব্যাপী যে নতুন কর্মসূচি দিল ইনকিলাব মঞ্চ",
    "publication_date": "2025-12-23T20:59:10+06:00",
    "keywords": "আমার-দেশ,ইনকিলাব-মঞ্চ,শরীফ-ওসমান-হাদি",
    "body": "ইনকিলাব মঞ্চের আহ্বায়ক ‎শহীদ শরিফ ওসমান হাদির লড়াই–সংগ্রামকে সারাদেশে ছড়িয়ে দিতে আগামী ২৪ ও ২৫ ডিসেম্বর দেশব্যাপী দেয়াল লিখন ও গ্রাফিতি কার্যক্রম পরিচালনার আহ্বান জানিয়েছে ইনকিলাব মঞ্চ।\nমঙ্গলবার (২৩ ডিসেম্বর) বিকালে রাজধানীর শাহবাগে ‘শহীদী শপথ পাঠ’ অনুষ্ঠান শেষে এসব কর্মসূচির ঘোষণা দেন ইনকিলাব মঞ্চের সদস্য সচিব আব্দুল্লাহ আল জাবের। এসময় তিনি এসব কর্মসূচির ছবি ও ভিডিও সামাজিক যোগাযোগ মাধ্যমে ছড়িয়ে দেওয়ারও আহ্বান জানান।\nএদিকে গতকাল সোমবার (২২ ডিসেম্বর) ঘোষিত তিন দফা দাবি বাস্তবায়ন না হলে আগামী ২৬ ডিসেম্বর পরবর্তী কর্মসূচি ঘোষণা করা হবে বলে জানিয়েছেন আব্দুল্লাহ আল জাবের।\nআব্দুল্লাহ আল জাবের বলেন, ওসমান হাদিকে জনগণ থেকে বিচ্ছিন্ন করা যাবে না। যারা ওসমান হাদিকে হত্যা করেছে, তাদের সঙ্গে কোনো ধরনের সুশীলতা দেখানো হবে না। ইনসাফ কায়েম না হওয়া পর্যন্ত যুগে যুগে এই লড়াই অব্যাহত থাকবে।\nআব্দুল্লাহ আল জাবের আশাবাদ ব্যক্ত করে বলেন, বিএনপির ভারপ্রাপ্ত চেয়ারম্যান তারেক রহমান দেশে ফিরে এসে এই আন্দোলনে শামিল হবেন এবং একাত্মতা প্রকাশ করবেন।\n‎‎শহীদ শরিফ ওসমান হাদির মেঝ ভাই সরকারকে কঠোর হুঁশিয়ারি উচ্চারণ করে বলেন, ওসমান হাদির হত্যার বিচার না হলে একদিন আপনাদেরও দেশ ছেড়ে পালাতে বাধ্য হতে হবে। জীবিত ওসমান হাদির চেয়ে মৃত ওসমান হাদি আজ অনেক বেশি শক্তিশালী। এই সরকার কোনোভাবেই হত্যার দায় এড়িয়ে যেতে পারে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amds6tksdm5j8",
    "title": "দলীয় মনোনয়ন না পেয়ে স্বতন্ত্র প্রার্থী হলেন বিএনপির সাবেক তিনবারের এমপি",
    "publication_date": "2025-12-23T20:56:38+06:00",
    "keywords": "বিএনপি,আমার-দেশ,নারায়ণগঞ্জ,মনোনয়ন",
    "body": "ত্রয়োদশ জাতীয় সংসদ নির্বাচনে নারায়ণগঞ্জ-২ (আড়াইহাজার) আসনে বিএনপি থেকে তিনবারের নির্বাচিত সাবেক এমপি আতাউর রহমান খান আঙ্গুর মনোনয়নপত্র সংগ্রহ করেছেন।\nমঙ্গলবার বিকেলে সহকারী রিটার্নিং অফিসার ও উপজেলা নির্বাহী অফিসার মো. আসাদুর রহমানের নিকট থেকে মনোনয়নপত্র সংগ্রহ করেন।\nএসময় আড়াইহাজার থানা বিএনপির সাবেক প্রচার সম্পাদক আজিজুর রহমান ভূঁইয়া, আড়াইহাজার পৌরসভা বিএনপির সাবেক আহ্বায়ক মো. রূপচান মিয়া, পৌরসভা যুবদলের সাবেক সিনিয়র যুগ্ম আহ্বায়ক মো. সিরাজ মিয়া, যুগ্ম আহবায়ক মো. আল আমিন মোল্লা, ব্রাহ্মন্দী ইউনিয়ন যুবদলের সাবেক সভাপতি আলী মিয়া, নারায়ণগঞ্জ জেলা জাতীয়তাবাদী সমবায় দলের সদস্য সচিব মো. শাহাবউদ্দিন ভূঁইয়া, আড়াইহাজার থানা তারেক জিয়া পরিষদের সাধারণ সম্পাদক মো. পনির মিয়া, মাহমুদপুর ইউনিয়ন বিএনপির সাবেক সাধারণ সম্পাদক মো. শাহ আলম ভূঁইয়া, উচিৎপুরা ইউনিয়ন বিএনপির সহ-সভাপতি মহিউদ্দিন বাচ্চু, জেলা শ্রমিক দলের সহ সভাপতি নজরুল ইসলাম, জেলা বিএনপির সাবেক সদস্য হাজি মজিবর আড়াইহাজার থানা জাসাস এর সাংগঠনিক সম্পাদক মো. মামুন মিয়া প্রমুখ।\nমনোনয়ন ফরম সংগ্রহের পর সাবেক এমপি আতাউর রহমান খান আঙ্গুর বলেন, আমি এখনো আশাবাদী আমি মনোনয়ন পাব। যদি না পাই, তবে স্বতন্ত্র প্রার্থী হিসেবে নির্বাচন করব। প্রসঙ্গত এই আসনে মনোনয়ন পেয়েছেন বিএনপি ঢাকা বিভাগের সহ সাংগঠনিক সম্পাদক নজরুল ইসলাম আজাদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd0yi8o0flwe",
    "title": "কুমিল্লায় ১১টি আসনে ৮২ প্রার্থীর মনোনয়নপত্র বিতরণ",
    "publication_date": "2025-12-23T20:56:27+06:00",
    "keywords": "নির্বাচন,কুমিল্লা,আমার-দেশ",
    "body": "ত্রয়োদশ জাতীয় সংসদ নির্বাচনে তফসিল ঘোষণার পর থেকে কুমিল্লা জেলার ১১টি আসনে বিভিন্ন রাজনৈতিক দল ৮২টি মনোনয়নপত্র সংগ্রহ করেছে।\nমঙ্গলবার সন্ধ্যা পর্যন্ত রিটার্নিং কর্মকর্তার কার্যালয় ও সহকারী রিটার্নিং কর্মকর্তার কার্যালয় থেকে মনোনয়নপত্র বিতরণ করা হয়েছে বলে জানিয়েছেন রিটার্নিং কর্মকর্তা ও জেলা প্রশাসক মু. রেজা হাসান।\nঅন্য ১১টি আসনে এখনো পর্যন্ত বিএনপির পক্ষ থেকে সর্বাধিক ২৬টি মনোনয়ন সংগ্রহ হয়েছে বলে জানিয়েছে রিটার্নিং কর্মকর্তা এবং সহকারী রিটার্নিং কর্মকতার কার্যালয়।\nএছাড়া বাংলাদেশ জামায়াতে ইসলামী নয়টি, এনসিপির দুটি, বাংলাদেশ কংগ্রেস একটি, ইসলামী আন্দোলন বাংলাদেশ পাঁচটি, বাংলাদেশ জাতীয়তাবাদী কৃষক দল একটি,বাংলাদেশ খেলাফত মজলিস দুইটি, এলডিপি একটি, খেলাফত মজলিস পাঁচটি, গণফ্রন্ট একটি, বাংলাদেশ রিপাবলিকান পার্টি একটি, গন অধিকার পরিষদ দুইটি, এনপিপি একটি, জেএসডি দুইটি, জাতীয় পার্টি দুইটি, বাংলাদেশ ইসলামী ফ্রন্ট দুইটি, আমজনতার দল একটি, বৃহত্তর সুন্নি ছোট একটি, বাসদ একটি, ইনসিয়াত বিপ্লব বাংলাদেশ একটি এবং স্বতন্ত্র হিসেবে ১৪টি মনোনয়ন সংগ্রহ করা হয়েছে।\nমঙ্গলবার দুপুরে কুমিল্লা-৪ আসনে মনোনয়ন ফরম সংগ্রহ করেছেন এনসিপির দক্ষিণাঞ্চলের মুখ্য সংগঠক হাসনাত আব্দুল্লাহর সমর্থকরা।\nরিটার্নিং কর্মকর্তা ও জেলা প্রশাসক মু. রেজা হাসান বলেন, আমরা প্রার্থীদের আচরণবিধি মেনে চলতে বলছি এবং তফসিল ঘোষণার পর পরই নির্বাহী ম্যাজিস্ট্রেট নিয়োগ করেছি। একটি লেভেল প্লেয়িং ফিল্ড ও সুষ্ঠু সুন্দর পরিবেশ বজায় রাখার জন্য যা যা করার দরকার আমরা তা করছি।”\nতিনি আরো বলেন, কুমিল্লার ১৭ উপজেলায় ১১টি আসন। এখানে জাতীয় সংসদ নির্বাচন নিয়ে প্রশাসন ও আইনশৃঙ্খলা বাহিনী প্রস্তুত।\nত্রয়োদশ জাতীয় সংসদ নির্বাচনে ঘোষিত তফসিল অনুযায়ী, প্রার্থীদের মনোনয়নপত্র জমা দেওয়ার শেষ সময় ২৯ ডিসেম্বর। ৩০ ডিসেম্বর থেকে সালের ৪ জানুয়ারি মনোনয়নপত্র বাছাই হবে। রিটার্নিং কর্মকর্তার সিদ্ধান্তের বিরুদ্ধে আপিলের শেষ সময় ১১ জানুয়ারি।\nআপিল নিষ্পত্তি হবে ১২ থেকে ১৮ জানুয়ারি মধ্যে। প্রার্থিতা প্রত্যাহারের শেষ তারিখ ২০ জানুয়ারি। রিটার্নিং কর্মকর্তা চূড়ান্ত প্রার্থী তালিকা প্রকাশ করে প্রতীক বরাদ্দ দেবেন ২১ জানুয়ারি। নির্বাচনি প্রচারণা শুরু হবে ২২ জানুয়ারি। প্রচার চলবে ১০ ফেব্রুয়ারি সকাল সাড়ে ৭টা পর্যন্ত। আর ১২ ফেব্রুয়ারি হবে ভোট-গ্রহণ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amde4pfg8muyv",
    "title": "ভারত থেকে ৫০ হাজার টন চাল আনা হবে: অর্থ উপদেষ্টা",
    "publication_date": "2025-12-23T20:51:04+06:00",
    "keywords": "ভারত,আমার-দেশ,চাল-আমদানি",
    "body": "সরকার ভারত থেকে ৫০ হাজার মেট্রিক টন চাল আমদানির সিদ্ধান্ত নিয়েছে। এ ছাড়া বাজারে আতপ চালের চাহিদা বেড়ে যাওয়ায় আরও আতপ চাল আনা হবে বলে জানিয়েছেন অন্তর্বর্তী সরকারের অর্থ উপদেষ্টা ড. সালেহউদ্দিন আহমেদ।\nমঙ্গলবার (২৩ ডিসেম্বর) সন্ধ্যায় সচিবালয়ে মন্ত্রিপরিষদ বিভাগের সরকারি ক্রয় সংক্রান্ত উপদেষ্টা পরিষদ কমিটির সভা শেষে সাংবাদিকদের তিনি এসব কথা বলেন।\nঅর্থ উপদেষ্টা বলেন, ‘বাইরে চালের দাম কিন্তু বাড়ছে। কারণ, চীন প্রচুর চাল কিনছে। ওদের চাহিদা বেশি। ওরা মূলত ভিয়েতনাম থেকে কিনছে। এটা কিছুটা প্রভাব ফেলছে। তবু এবার আমাদের ৫০ হাজার টন (চালের দাম) গতবারের চেয়ে একটু কম। এটা আমাদের জন্য কিছুটা স্বস্তির বিষয়।’\nতিনি বলেন, ‘আমরা মরক্কো থেকে সার নিয়ে আসছি— ৯০ হাজার টন টিএসপি। আরও ৪০ হাজার মেট্রিক টন সার আসবে। সারের দাম মোটামুটি ভালোই পাচ্ছি।’\nতিনি আরও বলেন, ‘খুলনা প্রকৌশল ও প্রযুক্তি বিশ্ববিদ্যালয়ের (কুয়েট) ভবনের জন্য ১০৫ কোটি টাকা অনুমোদন দিয়েছি। স্থানীয় সরকারের চারটি রাস্তার ব্যাপারে সিদ্ধান্ত হয়েছে।’\nড. সালেহউদ্দিন আহমেদ বলেন, ‘বিদ্যুতের ১৯টি সাবস্টেশন বিতরণের বিষয় আছে, যার সবগুলোই ময়মনসিংহে। আর আমরা ১০ হাজার মেট্রিক টন মসুর ডাল আনব। আমরা এখন থেকেই রোজার প্রস্তুতি নিচ্ছি। অনেক রাইস ব্র্যান অয়েল আসবে, যা তুষ থেকে তৈরি হয়।’\nতিনি আরও বলেন, ‘আমাদের ক্যানবেরাতে দূতাবাসের জন্য একটি ভবন হবে। অস্ট্রেলিয়া খুব কঠোর সময়সীমা (টাইম লিমিট) দিয়ে দিয়েছে। এর মধ্যে কাজ না করলে তারা অনুমতি প্রত্যাহার করে নেবে।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdjgs5ulcz0h",
    "title": "বড়পুকুরিয়ার কয়লা কমদামে বিক্রির প্রতিবাদে সংবাদ সম্মেলন",
    "publication_date": "2025-12-23T20:46:49+06:00",
    "keywords": "আমার-দেশ,সংবাদ-সম্মেলন,বড়পুকুরিয়া-কয়লাখনি",
    "body": "বড়পুকুরিয়া ত্যাপবিদ্যুৎ কেন্দ্রে কমদামে কয়লা দেয়ার প্রতিবাদ এবং ৬ দফা দাবি আদায়ে সোমবার খনিগেটে সংবাদ সম্মেলন করেছে বড়পুকুরিয়া কয়লা খনি শ্রমিক ও কর্মচারী ইউনিয়ন।\nসংবাদ সম্মেলনে লিখিত বক্তব্য পাঠ করেন, খনি শ্রমিক ও কর্মচারী ইউনিয়নের সভাপতি আবুল কাশেম শিকদার। এ সময় আরো বক্তব্য রাখেন, সাধারণ সম্পাদক জাহাঙ্গীর আলম, সাবেক সভাপতি রবিউল ইসলাম রবি, সাবেক সাধারণ সম্পাদক রাহেনুল ইসলাম।\nলিখিত বক্তব্য তারা বলেন, বড়পুকুরিয়া কয়লা ইটভাটা ও বিদ্যুৎ উৎপাদনে ব্যবহার হলেও মন্ত্রণালয়ের একক সিদ্ধান্তে কেবল তাপবিদ্যুৎ কেন্দ্রের সরবরাহ করা হয় কিন্তু দীর্ঘদিন ধরে বড়পুকুরিয়া তাপবিদ্যুৎ কেন্দ্রটি বন্ধ থাকায় ব্যবহার হচ্ছেনা।\nফলস্বরূপ কোল ইয়ারের ধারণ ক্ষমতা ২.২০ লাখ টনের বিপরীতে ৫ লক্ষ টন স্কুপ করে রাখা হয়েছে। কোল ইয়ার্ডের কয়লা মজুত নিরাপদ মজুর উচ্চতায় চেয়ে অনেক বেশী।\nস্বাভাবিক ভাবে কয়লার মজুদ ৫-৭ ফুট উচ্চতায় রাখা হয়। কিন্তু বর্তমানে প্রায় ৫০ ফুটের বেশী উচ্চতা কয়লা জমে রাখার ফলে পাহাড় ধষের মতো ধসে পরেছে, যা বাউন্ডারি ওয়াল ঘেষে হাইওয়ে সড়ক বন্ধ হওয়ার উপক্রম করেছে।\nএকদিকে পিডিবি কয়লা ব্যবহার করতে পারছে না অন্যদিকে ডমিস্টিক ও ইন্ডাস্ট্রিয়াল-এ ব্যাপক চাহিদা থাকা সত্ত্বেও তানের কাছে কয়লা বিক্রির অনুমতি দেওয়া হচ্ছে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdgvus0s7nuw",
    "title": "বিপিআইএ’র নতুন সভাপতি মোশারফ হোসাইন, মহাসচিব সাফির রহমান",
    "publication_date": "2025-12-23T20:45:51+06:00",
    "keywords": "আমার-দেশ",
    "body": "বাংলাদেশ পোল্ট্রি ইন্ডাস্ট্রিজ এসোসিয়েশন (বিপিআইএ) এর ২০২৫-২০২৭ মেয়াদী দ্বি-বার্ষিক নির্বাচনে পোল্ট্রি পেশাজীবী পরিষদ নিরঙ্কুশ জয় পেয়েছে। নির্বাচনে ৫৩৫ ভোট পেয়ে সভাপতি হিসেবে নির্বাচিত হয়েছেন আস্থা ফিড ইন্ডাস্ট্রিজ লিমিটেড এর চেয়ারম্যান মোশারফ হোসাইন চৌধুরী। আর মহসচিব পদে ৫০৭ ভোট পেয়ে কোয়ালিটি ব্রিডার্স লিমিটেড'র পরিচালক মো. সাফির রহমান নির্বাচিত হয়েছেন।\nসহ-সভাপতি হিসেবে ডায়মন্ড এড লিমিটেডের সিইও মো. আসাদুজ্জামান এবং খান এগ্রো ফিড প্রডাক্ট এর প্রোপাইটর মো. সৈয়দুল হক খান নির্বাচিত হয়েছেন। এছাড়া এ নির্বাচনে কোষাধ্যক্ষ হিসেবে এনার্জি টেকনোলোজির প্রোপাইটর মোস্তফা জাহান, যুগ্ম-মহাসচিব পদে মোহাম্মদ আলমগীর হোসেন ও অঞ্জন মজুমদার, প্রচার সম্পাদক পদে শফিকুল ইসলাম, সমাজ কল্যাণ সম্পাদক পদে গাজী নূর আহাম্মাদ নির্বাচিত হয়েছেন। নির্বাহী সদস্য হিসেবে এ নির্বাচানে জয়ী হয়েছেন শাহ ফাহাদ হাবিব, মিজানুর রহমান মিন্টু, রাশিদ আহামাদ, মোহাম্মদ জহির উদ্দিন, খায়রুল বাসার সাগর, ফয়েজ রাজা চৌধুরী, মো. সালাউদ্দিন মুন্সী, মো. সোলেমান কবীর, মো, ইমরান হোসাইন, নাবিল আহামেদ।\nসোমবার মতিঝিল কারিগরি প্রশিক্ষণ কেন্দ্র কাম-কমিউনিটি সেন্টার, মতিঝিল এ.জি.বি সরকারি কলোনি, মতিঝিল ঢাকা কেন্দ্রে ভোটগ্রহণ অনুষ্ঠিত হয়। নির্বাচনে মোট ৫৭৪ জন ভোট প্রদান করেন। সকাল ১০টা থেকে বিকেল ৪টা পর্যন্ত চলে ভোটগ্রহণ। উৎসবমুখর পরিবেশে এ নির্বাচনে পোল্ট্রি খাতের উদ্যোক্তা, খামারি থেকে শুরু করে সংশ্লিষ্ট অনেকেই উপস্থিত হোন। কুশল বিনিময়সহ নানা বিষয়ের গল্প, আড্ডায় সময় পার করেন সবাই।\nভোটের ফলাফল প্রকাশের পর নব নির্বাচিত সভাপতি মোশারফ হোসাইন চৌধুরী বলেন, খামারিদের যে আকাঙ্খা রয়েছে সেই আকাঙ্খাকে সর্বোচ্চ অগ্রাধিকার দিয়ে আমরা কাজ করে যেতে চাই। পোল্ট্রি খাতকে আরো কীভাবে সমৃদ্ধ করতে পারি সে লক্ষ্যেও আমরা কাজ করে যাবো। পাশাপাশি আধুনিক প্রযুক্তির সাথে খাপ খাইয়ে কীভাবে পোল্ট্রি শিল্পকে সামনের দিকে নিয়ে যাওয়া যায় সেটিও আমাদের অন্যতম লক্ষ্য থাকবে। এ সময় তিনি সবাইকে ধন্যবাদ জানান।\nনবনির্বাচিত সভাপতি মোশারফ হোসেন চৌধুরী জানান, বাংলাদেশ পোল্ট্রি ইন্ডাস্ট্রিজ অ্যাসোসিয়েশন দেশের পোল্ট্রি খাতের উন্নয়ন, সুরক্ষা ও টেকসই বিকাশে নিবেদিত একটি শীর্ষস্থানীয় সংগঠন। যেখানে খামারি, উদ্যোক্তা ও সংশ্লিষ্ট প্রতিষ্ঠানকে প্রতিনিধিত্ব করে এবং আধুনিক প্রযুক্তি, সুষ্ঠু নীতিমালা ও মানসম্মত উৎপাদনের মাধ্যমে শিল্পের অগ্রগতিতে কাজ করে যাচ্ছে। এ নির্বাচনের মাধ্যমে সংগঠনের নতুন নেতৃত্ব নির্ধারিত হয়েছে, যা আগামী দুই বছর পোল্ট্রি খাতের দিকনির্দেশনায় গুরুত্বপূর্ণ ভূমিকা রাখবে।\nনির্বাচন বোর্ডের চেয়ারম্যান হিসেবে দায়িত্ব পালন করেন প্রভাংশ সোম মহান (উপসচিব, বাণিজ্য মন্ত্রণালয়)। বোর্ডের অপর দুই সদস্য ছিলেন মো. সারোয়ার সালাম (সিনিয়র সহকারী সচিব, বাণিজ্য মন্ত্রণালয়) এবং মো. সিরাজুল ইসলাম (সহকারী বাণিজ্য পরামর্শক, বাণিজ্য মন্ত্রণালয়)। প্রিসাইডিং অফিসার হিসেবে দায়িত্ব পালন করেন মো. আব্দুল মালেক। সহকারী প্রিসাইডিং অফিসার ছিলেন শেখ শামসুল আরেফীন ও আবু হোরায়রা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdrj4v9o8la8",
    "title": "৫ উইকেটের কীর্তি গড়লেন প্রিয়ান্দানা",
    "publication_date": "2025-12-23T20:38:28+06:00",
    "keywords": "ক্রিকেট,ইন্দোনেশিয়া,কম্বোডিয়া",
    "body": "এক ওভারে ৬ বলে ৫ উইকেট! এমন ঘটনা আগে কখনো দেখেনি ক্রিকেট দুনিয়া। এবার সেই রেকর্ডটাই গড়েছেন ইন্দোনেশিয়ার পেসার গেদে প্রিয়ান্দানা। প্রথম বোলার হিসেবে আন্তর্জাতিক টি-টোয়েন্টিতে এক ওভারে ৫ উইকেট শিকারের কীর্তি গড়েছেন তিনি। ২৮ বছর বয়সি এই পেসার কম্বোডিয়ার বিপক্ষে সিরিজের প্রথম টি-টোয়েন্টিতে এই কীর্তি গড়েন।\nউদয়না ক্রিকেট মাঠে আগে ব্যাটিংয়ে নেমে ৫ উইকেটে ১৬৭ রান তোলে ইন্দোনেশিয়া। সেই লক্ষ্য তাড়া করতে নেমে ১৫ ওভারে ৫ উইকেটে ১০৬ রান তোলে কম্বোডিয়া। এরপরই এক ওভারে পাঁচ উইকেট নিয়ে কম্বোডিয়াকে অলআউট করে দেন প্রিয়ান্দানা। ইনিংসের ১৬তম ওভারে ম্যাচে প্রথমবার বোলিং করতে এসেই পাঁচ উইকেট শিকার করেন এই পেসার।\n১৬তম ওভারের প্রথম কম্বোডিয়ার তিন ব্যাটার শাহ আবরার হোসেন, নির্মলজিৎ সিং ও চ্যানথুন রথনককে ফেরান। তাতে হ্যাটট্রিক পূর্ণ হয় প্রিয়ান্দানার। চতুর্থ বলে তার সামনে সুযোগ ছিল ডাবল হ্যাটট্রিক পূর্ণ করার। তবে সেটা করতে পারেননি। বলটি হয় ডট। পরের দুই বলে কম্বোডিয়ার লেজের দুই ব্যাটার মংদারা স্ক ও পেল ভেনাককে আউট করেন।\nএই দুই বলের মাঝে ওয়াইড করে প্রতিপক্ষকে দেন এক রান। তাতে গেদে প্রিয়ান্দানার বোলিং ফিগার দাঁড়ায় ১-০-১-৫! ১৫তম ওভারের আগেই পাঁচ উইকেট হারানো কম্বোডিয়া ৬ বলের ব্যবধানে শেষ পাঁচ উইকেট হারিয়ে হয় অলআউট। তাতে ৬০ রানের বিশাল জয় পায় ইন্দোনেশিয়া। এর আগে ইন্দোনেশিয়ার ১৬৭ রানের সংগ্রহ তোলার পথে সেঞ্চুরি করেন ধর্ম কেসুমা। তিনি ৬৮ বলে করেন ১১০ রান।\nএটা আন্তর্জাতিক ক্রিকেটে প্রথমবার এক ওভারে ৫ উইকেটের ঘটনা হলেও ঘরোয়া ক্রিকেটে এমন ঘটনা দুবার ঘটেছে। এর মধ্যে আছে বাংলাদেশি পেসার আল-আমিন হোসেনের নাম। ২০১৩-১৪ মৌসুমে বিজয় দিবস টি-টোয়েন্টি কাপে আবাহনীর হয়ে ইউসিবি-বিসিবি একাদশের হয়ে ১ ওভারে ৫ উইকেট শিকার করেন। এছাড়া ভারতের সৈয়দ মুশতাক আলী ট্রফিতে হরিয়ানার বিপক্ষে ১ ওভারে পাঁচ উইকেট শিকার করেছিলেন কর্ণাটকের অভিমন্যু মিঠুন।\nআন্তর্জাতিক ক্রিকেটে এক ওভারে পাঁচ উইকেট হারানোর এটা দ্বিতীয় ঘটনা এটি। ২০১০ সালে টি-টোয়েন্টি বিশ্বকাপে সেন্ট লুসিয়ায় অস্ট্রেলিয়ার ইনিংসে শেষ ওভারে প্রথম দুই বলে দুই উইকেট নেন পাকিস্তানি পেসার মোহাম্মদ আমির। তৃতীয় ও চতুর্থ বলে রানআউট হন দুই অজি ব্যাটার। পঞ্চম বলটি ছিল ডট। ওভারের শেষ বলে আবার উইকেট নেন।\nএক ওভারে পাঁচ উইকেট নেওয়ার ঘটনা এটা তৃতীয় হলেও, চার উইকেট শিকারের কীর্তি হয়েছে ১৪ বার।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdnqooxjrojr",
    "title": "নৌপরিবহন অধিদপ্তরের কার্যক্রমকে যুগোপযোগী করা হয়েছে: উপদেষ্টা",
    "publication_date": "2025-12-23T20:31:01+06:00",
    "keywords": "আমার-দেশ,নৌপরিবহন,উপদেষ্টা",
    "body": "নৌপরিবহন মন্ত্রণালয়ের আওতাধীন নৌপরিবহন অধিদপ্তরের কার্যক্রমকে আধুনিক ও যুগোপযোগী করা হয়েছে বলে জানিয়েছেন নৌপরিবহন এবং শ্রম ও কর্মসংস্থান মন্ত্রণালয়ের উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেন।\nতিনি মঙ্গলবার সকালে ঢাকার আগারগাঁওয়ে নৌপরিবহন অধিদপ্তর কর্তৃক বাস্তবায়িত এস্টাব্লিসমেন্ট অফ গ্লোবাল মেরিটাইম ডিসট্রেস এন্ড সেফটি সিস্টেম এন্ড ইন্টিগ্রেটেড মেরিটাইম নেভিগেশন সিস্টেম (ইজিআইএমএনএস) প্রকল্পের আওতায় নৌপরিবহন অধিদপ্তরের প্রধান কার্যালয়ে নির্মিত জয়েন্ট মেরিটাইম রেসকিউ কো-অর্ডিনেশন সেন্টার (জেএমআরসিসি) উদ্বোধনকালে এ কথা জানান।\nএ সময় তিনি প্রকল্পের আওতায় বাংলাদেশের সাতটি উপকূলীয় এলাকায় স্থাপিত ৭টি কোস্টাল রেডিও স্টেশন এবং ৭টি লাইটহাউজেরও উদ্বোধন করেন।\nকোস্টাল রেডিও স্টেশন ও লাইটহাউজসমূহ কক্সবাজার, সেন্টমার্টিন, কুতুবদিয়া, চর কুকরি মুকরি, নিঝুম দ্বীপ, দুবলার চর এবং কুয়াকাটায় স্থাপন করা হয়েছে। বাংলাদেশ সরকার ও কোরিয়ান ইকোনমিক ডেভলপমেন্ট কো-অপারেশন ফান্ড (EDCF)-এর যৌথ অর্থায়নে প্রকল্পটি বাস্তবায়িত হয়।\nউদ্বোধনকালে নৌপরিবহন উপদেষ্টা বলেন, “ইজিআইএমএনএস প্রকল্পটি বাংলাদেশের নৌ-নিরাপত্তা বৃদ্ধি এবং উপকূলীয় এলাকায় দুর্যোগগ্রস্ত যেকোনো জাহাজ ও নাবিকের উদ্ধার সহায়তায় একটি যুগান্তকারী মাইলফলক। এই প্রকল্প বাস্তবায়নের মাধ্যমে বাংলাদেশ এখন আধুনিক ও আন্তর্জাতিক মানসম্পন্ন সামুদ্রিক উদ্ধার সক্ষমতা অর্জন করেছে।”\nতিনি আরও বলেন, “এই প্রকল্প বাস্তবায়নের মাধ্যমে বাংলাদেশ আন্তর্জাতিক নৌ সংস্থা (আইএমও)-এর সার্চ অ্যান্ড রেসকিউ কনভেনশনের বাধ্যবাধকতা পূরণের সক্ষমতা অর্জন করেছে, যা আন্তর্জাতিক নৌবিশ্বে বাংলাদেশের ভাবমূর্তি আরও উজ্জ্বল করবে।”\nঅনুষ্ঠানে নৌপরিবহন মন্ত্রণালয়ের সচিব ড. নূরুন্নাহার চৌধুরী, এনডিসি বলেন, “ইজিআইএমএনএস প্রকল্প বাস্তবায়নের ফলে এখন বাংলাদেশের সমুদ্র উপকূলে বিপদগ্রস্ত যেকোনো জাহাজ ও নাবিককে তাৎক্ষণিকভাবে শনাক্ত ও উদ্ধার করা সম্ভব হবে, যা নিঃসন্দেহে বাংলাদেশের জন্য একটি বড় মেরিটাইম সাফল্য।”\nতিনি এই প্রকল্পের অর্থায়ন ও বাস্তবায়নে সহায়তার জন্য দক্ষিণ কোরিয়া সরকার ও এর সাথে সংশ্লিষ্ট সকলকে আন্তরিক ধন্যবাদ ও কৃতজ্ঞতা জ্ঞাপন করেন।\nনৌপরিবহন অধিদপ্তরের মহাপরিচালক কমডোর মো. শফিউল বারী তার বক্তব্যে বলেন, বাংলাদেশে নৌপরিবহন অধিদপ্তর আন্তর্জাতিক নৌ সংস্থা (আইএমও)-এর কনভেনশন ও প্রোটোকল বাস্তবায়নের দায়িত্ব পালন করে আসছে। ‘সেফটি অব লাইফ অ্যাট সি (SOLAS)’ এবং ‘সার্চ অ্যান্ড রেসকিউ (SAR)’ কনভেনশনের আওতায় এ ধরনের ব্যবস্থা স্থাপন বাধ্যতামূলক। আজকের এই উদ্বোধন আন্তর্জাতিক বাধ্যবাধকতা পূরণের ক্ষেত্রে বাংলাদেশের জন্য একটি গুরুত্বপূর্ণ মাইলফলক।”\nউল্লেখ্য, ইজিআইএমএনএস প্রকল্পের আওতায় গড়ে ওঠা অবকাঠামো বাংলাদেশের সমুদ্রপথে নিরাপদ নৌচলাচল, দুর্যোগ ব্যবস্থাপনা এবং আন্তর্জাতিক সামুদ্রিক কনভেনশন বাস্তবায়নে গুরুত্বপূর্ণ ভূমিকা পালন করবে।\nঅনুষ্ঠানে প্রকল্প পরিচালক শিপ সার্ভেয়ার অ্যান্ড এক্সামিনার মো. আবুল বাসারসহ নৌপরিবহন মন্ত্রণালয়, পরিকল্পনা কমিশন, অর্থনৈতিক সম্পর্ক বিভাগ, বাংলাদেশ নৌবাহিনী, বাংলাদেশ কোস্টগার্ডের ঊর্ধ্বতন কর্মকর্তাগণ উপস্থিত ছিলেন।\nকোরিয়ান সরকারের পক্ষে বাংলাদেশে অবস্থিত দক্ষিণ কোরিয়া দূতাবাসের ডেপুটি চিফ অব মিশন, কোরিয়া এক্সিম ব্যাংকের বাংলাদেশের প্রধান উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdxa2r5yn4f4",
    "title": "রাজনৈতিক সন্ত্রাসীরা সরকারকে জিম্মি করে ফেলেছে",
    "publication_date": "2025-12-23T20:18:14+06:00",
    "keywords": "সরকার,আমার-দেশ,সন্ত্রাসী",
    "body": "বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক বলেছেন, রাজনৈতিক দুর্বৃত্ত, মাফিয়া ও সন্ত্রাসীরা সরকারকে জিম্মি করে ফেলেছে। রাজনৈতিক সংশ্লিষ্টতা বিবেচনায় না নিয়ে এসব দুর্বৃত্ত ও সন্ত্রাসীদের বিরুদ্ধে অবিলম্বে কঠোর পদক্ষেপ নিন।\nমঙ্গলবার সেগুনবাগিচায় সংহতি মিলনায়তনে বিপ্লবী ওয়ার্কার্স পার্টির কেন্দ্রীয় কমিটির সভায় তিনি এসব কথা বলেন।\nতিনি আরও বলেন, পরিকল্পিতভাবে দেশকে আতঙ্ক ও নৈরাজ্যের দিকে ঠেলে দেওয়া হচ্ছে। আইনের শাসনের পরিবর্তে দেশে এক ধরনের স্বেচ্ছাতন্ত্র কায়েম করা হয়েছে। জনজীবনে গভীর নিরাপত্তাহীনতা তৈরি হয়েছে। ময়মনসিংহের ভালুকায় গার্মেন্টস শ্রমিক দীপু চন্দ্র দাসকে পিটিয়ে মেরে, লাশ ঝুলিয়ে পুনরায় তা পুড়িয়ে দেওয়ার ঘটনা এ দেশে নজিরবিহীন বিভীষিকা। এই নারকীয় হত্যাযজ্ঞের বিচার না হলে এ ধরনের বীভৎসতা বেড়ে যাওয়ার আশঙ্কা রয়েছে। অপরাধীদের গ্রেপ্তার ও বিচার না হওয়ায় দেশব্যাপী খুনিরা উৎসাহিত হচ্ছে। এ কারণে দেশজুড়ে সন্ত্রাস ছড়িয়ে পড়ছে।\nসাম্প্রতিক কয়েকটি হত্যাকাণ্ডের ঘটনা উল্লেখ করে তিনি বলেন, সরকার ও প্রশাসনের অকার্যকারিতায় দেশজুড়ে মারাত্মকভাবে নৈরাজ্যের বিস্তার ঘটছে। এ সময় প্রথম আলো ও ডেইলি স্টারে হামলার ঘটনায় ক্ষোভ প্রকাশ করে তিনি বলেন, রাষ্ট্র ও সরকার মানুষের জানমালের হেফাজত না করে নিষ্ক্রিয়তার মধ্য দিয়ে পরোক্ষভাবে দুর্বৃত্ত ও সন্ত্রাসীদের মদদ জুগিয়ে আসছে। সরকারের মধ্যকার বা তাদের ছত্রছায়ায় থাকা বিশেষ কোনো গোষ্ঠীর মদদ ব্যতিরেকে এ ধরনের রোমহর্ষক ঘটনা সংঘটিত হতে পারে না।\nতিনি অনতিবিলম্বে সাম্প্রতিককালে সংঘটিত নজিরবিহীন নৃশংসতা, অগ্নিসংযোগ ও লুটপাটের ঘটনায় সকল অপরাধীকে গ্রেপ্তার ও দৃষ্টান্তমূলক শাস্তি দাবি করেন।\nসাইফুল হকের সভাপতিত্বে অনুষ্ঠিত কেন্দ্রীয় কমিটির সভায় বক্তব্য রাখেন কমিটির সদস্য বহ্নিশিখা জামালী, আকবর খান, আবু হাসান টিপু, আনছার আলী দুলাল, মীর মোফাজ্জল হোসেন মোশতাক, মাহমুদ হোসেন, শহীদুল আলম নান্নু, রাশিদা বেগম, সজীব সরকার রতন প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdopuif8zhku",
    "title": "জেন্ডার-ভিত্তিক সহিংসতা প্রতিরোধে গণমাধ্যম পেশাজীবীদের দক্ষতা উন্নয়ন কর্মশালা",
    "publication_date": "2025-12-23T20:16:44+06:00",
    "keywords": "আমার-দেশ,গণমাধ্যম",
    "body": "ডিজিটাল উন্নয়ন ও প্রযুক্তির সহায়তায় সংঘটিত জেন্ডার-ভিত্তিক সহিংসতা প্রতিরোধে স্থানীয় গণমাধ্যম পেশাজীবীদের দক্ষতা উন্নয়ন কর্মশালা অনুষ্ঠিত হয়েছে। মঙ্গলবার সাতক্ষীরায় বাংলাদেশ এনজিওস নেটওয়ার্ক ফর রেডিও এন্ড কমিউনিকেশন (বিএনএনআরসি)-এর উদ্যোগে এ কর্মশালা অনুষ্ঠিত হয়। কর্মশালায় কুষ্টিয়া জেলার ৩১জন গণমাধ্যম পেশাজীবী অংশগ্রহণ করেন। এসময় তাদের মধ্য থেকে ১৬জন ডেজিগনেটেড স্পিকার আলোচনায় অংশগ্রহণ করেন।\nএসময় বক্তব্য রাখেন, সাতক্ষীরা সমাজসেবা অধিদপ্তরের উপপরিচালক মো. সাইদুর রহমান মৃধা, বিএনএনআরসি’র প্রধান নির্বাহী কর্মকর্তা এ এইচ এম বজলুর রহমান, বিএনএনআরসির ট্রাস্টি বোর্ড মেম্বার মো. জিয়াউল আহসান, অগ্রগতি সংস্থার নির্বাহী পরিচালক মো. আব্দুস সবুর বিশ্বাস, অগ্রগতি সংস্থার প্রকল্প সমন্বয়কারী মাহবুবুর রহমান প্রমুখ।\nবক্তারা বলেন, স্ট্রেনদেনিং রেজিলিয়েন্স এগেইনস্ট টেকনোলজি ফেসিলিটেটেড জেন্ডার বেইসড ভায়োলেন্স (টিএফজিবিভি) নিয়ে আমাদের আরও সচেতন হতে হবে। একটি বিপদ হয়ে গেলে বা কিছু ঘটে গেলে তারপর আমরা প্রতিকার চাই। কিন্তু যে যার জায়গা থেকে আরেকটু সচেতন হলেই ও কিছু উদ্যোগ নিলেই টিএফজিবিভির কারণসমেত উৎখাত করা সম্ভব। তারা বলেন, ভূলতথ্য, অপতথ্য কঠিন হাতে দমন এবং মিডিয়ার সক্রিয় ও সঠিক তথ্য প্রবাহের নিশ্চয়তাই পারে সত্যের জয় নিশ্চিত করতে। সহিংসতার শিকার ব্যক্তিদের সহায়তার জন্য সাংবাদিকগণ তাঁদের লেখনির মাধ্যমে সংশ্লিষ্ট সকলের দৃষ্টি আকর্ষণ করে প্রয়োজনীয় ব্যবস্থা গ্রহণ মাধ্যমে সকলকে যথাযথ সরকারী সহায়তা নিশ্চিতকরণের বিষয়টিও তুলে ধরেন তারা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdwelvpcdmeq",
    "title": "২৫ ডিসেম্বর শাহজালালে পর্যাপ্ত সময় নিয়ে যাত্রীদের পৌঁছানোর অনুরোধ",
    "publication_date": "2025-12-23T20:06:43+06:00",
    "keywords": "আমার-দেশ,শাহজালাল-আন্তর্জাতিক-বিমানবন্দর",
    "body": "আগামী ২৫ ডিসেম্বর হযরত শাহজালাল আন্তর্জাতিক বিমানবন্দর ও এর আশপাশের সড়কে তীব্র যানজটের আশঙ্কায় হাতে পর্যাপ্ত সময় নিয়ে যাত্রীদের বিমানবন্দরে পৌঁছানোর অনুরোধ জানিয়েছে বিমান বাংলাদেশ এয়ারলাইন্স।\nমঙ্গলবার এক সংবাদ বিজ্ঞপ্তিতে জাতীয় পতাকাবাহী সংস্থাটি জানায়, বিভিন্ন সংবাদমাধ্যমের তথ্য অনুযায়ী ২৫ ডিসেম্বর শাহজালাল বিমানবন্দর এলাকা, গুলশান সংযোগ সড়ক এবং পূর্বাচল এক্সপ্রেসওয়েতে (৩০০ ফিট) ব্যাপক জনসমাগমের সম্ভাবনা রয়েছে। এর ফলে ওই দিন এলাকাগুলোতে বড় ধরনের যানজটের সৃষ্টি হতে পারে।\nএ পরিস্থিতিতে অভ্যন্তরীণ ও আন্তর্জাতিক—উভয় রুটের সম্মানিত যাত্রীদের অনাকাঙ্ক্ষিত ভোগান্তি এড়াতে বিশেষ অনুরোধ জানানো হয়েছে। যাত্রীরা যেন নির্ধারিত সময়ের বেশ আগেই বিমানবন্দরে পৌঁছানোর প্রস্তুতি নিয়ে যাত্রা শুরু করেন।\nযাত্রীদের এই সহযোগিতা ওই দিনের ভ্রমণকে নির্বিঘ্ন, আনন্দদায়ক ও ঝামেলামুক্ত করতে সহায়তা করবে বলে আশা প্রকাশ করেছে বিমান কর্তৃপক্ষ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdbzc8nhzjrg",
    "title": "রংপুর-৪ আসনে এনসিপির আখতার হোসেনের পক্ষে মনোনয়নপত্র সংগ্রহ",
    "publication_date": "2025-12-23T20:00:59+06:00",
    "keywords": "আমার-দেশ,এনসিপি,পীরগাছা,আখতার-হোসেন,মনোনয়ন",
    "body": "ত্রয়োদশ জাতীয় সংসদ নির্বাচনে রংপুর-৪ (পীরগাছা -কাউনিয়া) আসনে প্রার্থী হিসেবে জাতীয় নাগরিক পার্টি (এনিসিপি) সদস্য সচিব আখতার হোসেন এর মনোনয়ন ফরম সংগ্রহ করা হয়েছে।\nমঙ্গলবার দুপুরে রংপুরের অতিরিক্ত জেলা প্রশাসক রমিজ আলম এর নিকট থেকে তার পক্ষে মনোনয়ন ফরম উত্তোলন করেন জাতীয় নাগরিক পার্টি (এনসিপি) এর রংপুর জেলা, মহানগর, উপজেলা ও পৌরসভার নেতাকর্মীরা।\nএ সময় উপস্থিত ছিলেন, এনসিপি রংপুর জেলা আহ্বায়ক ও রংপুর ১ আসনের মনোনীত প্রার্থী মো.আল- মামুন, জেলা যুগ্ম আহ্বায়ক আবু রায়হান, সাংগঠনিক সম্পাদক এম আই সুমন, মহানগরের সদস্য সচিব মো. আব্দুল মালেক, যুগ্ম সদস্য সচিব আলমগীর নয়ন, পীরগাছা উপজেলার প্রধান সমন্বয়কারী আব্দুল্লাহ আল মামুন, কাউনিয়া উপজেলার প্রধান সমন্বয়কারী সাইদুল ইসলাম, যুগ্ম সমন্বয়কারী রুবায়েত কবির, হারাগাছ পৌর প্রধান সমন্বয়কারী ইয়াসীর আরাফাত, সদস্য মো.শিমুল মিয়া সহ জেলা মহানগর ও উপজেলার নেতৃবৃন্দ।\nমনোনয়ন ফরম সংগ্রহ শেষে জাতীয় নাগরিক পার্টি (এনসিপির) পীরগাছা উপজেলার প্রধান সমন্বয়কারী আব্দুল্লাহ আল মামুন বলেন, ৩৬ জুলাইয়ের লড়াকু সৈনিক, জুলাই বিপ্লবের প্রথম রাজবন্দী ও ঢাকা বিশ্ববিদ্যালয়ের সাবেক আইন বিভাগের মেধাবী শিক্ষার্থী আখতার হোসেন, আন্দোলন সংগ্রামের মাধ্যমে ইতিপূর্বে বাংলাদেশের রাজনৈতিক প্রাঙ্গণে নিজেকে জাতীয় নেতা হিসেবে তৈরি করেছেন। অবহেলিত কাউনিয়া পীরগাছার মানুষ, স্থানীয় উন্নয়নের স্বার্থে তাকে বিপুল ভোটে নির্বাচিত করবেন ইনশাআল্লাহ।\nএনসিপি রংপুর জেলার যুগ্ম আহ্বায়ক আবু রায়হান, বলেন আগামী ত্রয়োদশ জাতীয় সংসদ নির্বাচন যদি সুষ্ঠু ও নিরপেক্ষ হয়, তাহলে কাউনিয়া পীরগাছা উপজেলার জনগণ সৎ এবং যোগ্য নেতৃত্ব হিসেবে আমাদের নেতা আখতার হোসেনকে বেছে নেওয়ার সুযোগ পাবে। তিনি আরও বলেন, আমরা শান্তিপূর্ণ ও গণতান্ত্রিক পরিবেশে নির্বাচন প্রত্যাশা করছি।\nজেলা আহ্বায়ক ও রংপুর -১ আসনের মনোনীত প্রার্থী মো.আল- মামুন বলেন, বাংলাদেশ জাতীয় নাগরিক পার্টি আগামী দিনে নতুন বাংলাদেশ গড়ার প্রত্যয় নিয়ে গত ২৪ এর আন্দোলন রক্ত দিয়েছে। ২৪ এর আন্দোলনে সম্মুখ সারিতে থেকে আমাদের আখতার হোসেন এবং আমরা আন্দোলন করেছি।\nআমরা দেখছি জাতীয় সংসদ নির্বাচনের আগে আমাদের সহযোদ্ধাদের মাথায় গুলি করে হত্যা করা হচ্ছে। বর্তমানে সাধারণ মানুষ নিরাপত্তাহীনতায় ভুগছে। সাধারণ মানুষ যদি নিরাপত্তাহীনতায় ভোগে তাহলে সেই মানুষের নেতা হিসাবে আমরা সত্যিই লজ্জিত, এবং শঙ্কিত। শঙ্কিত আমরা বাংলাদেশের জন্য, শঙ্কিত লাল সবুজের পতাকার জন্য, শঙ্কিত আমরা মানচিত্রের জন্য, শঙ্কিত আমরা সার্বভৌমত্বের জন্য।\nতিনি আরও বলেন স্বরাষ্ট্র উপদেষ্টা আইনশৃঙ্খলা নিয়ন্ত্রণ করতে পারলে, সাধারণ মানুষ নির্ভয়ে ভোট দিতে পারবেন। সাধারণ মানুষ নির্ভয়ে ভোট দিতে পারলে আখতার হোসেন ভাই নির্বাচিত হবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdxtpovyw7rp",
    "title": "ডেইলি স্টারে হামলা, গ্রেপ্তার ৯ জন কারাগারে",
    "publication_date": "2025-12-23T19:58:20+06:00",
    "keywords": "আমার-দেশ,আদালত,হামলা",
    "body": "রাজধানীর কারওয়ান বাজারে ইংরেজি দৈনিক দ্য ডেইলি স্টারের কার্যালয়ে হামলা, অগ্নিসংযোগ ও লুটপাটের ঘটনায় তেজগাঁও থানায় দায়ের করা মামলায় গ্রেপ্তার ৯ জনকে কারাগারে পাঠিয়েছেন আদালত।\nমঙ্গলবার ঢাকার মেট্রোপলিটন ম্যাজিস্ট্রেট মো. জামসেদ আলমের আদালত এই আদেশ দেন। কারাগারে পাঠানোর আসামিরা হলেন, রাজশাহীর মোহাম্মদ মাইনুল ইসলাম, ঢাকার জুলফিকার আলী সৌরভ, ময়মনসিংহর মো. আলমাস আলী, নোয়াখালীর জুবায়ের হোসাইন, সিলেটের আয়নুল হক কাশেমী, নোয়াখালীর আব্দুল রহমান পলাশ, রংপুরের মো. জান্নাতুল নাঈম, শরীয়তপুরের ক্বারী মুয়াজবীন আ. রহমান ও চাঁদপুরের মো. ফয়সাল আহমেদ।\nএদিন তাদের আদালতে হাজির করা হয়। এরপর মামলার তদন্ত কর্মকর্তা তেজগাঁও থানার পরিদর্শক মো. আশিক ইকবাল তাদের কারাগারে আটক রাখার আবেদন করেন। এ সময় আসামি কাশেম, জুবায়ের, ফয়সাল ও জুলফিকারের পক্ষে তাদের আইনজীবীরা জামিনের চেয়ে শুনানি করেন। রাষ্ট্রপক্ষে আইনজীবী মুহাম্মদ শামসুদ্দোহা সুমন ও কাইয়ুম হোসেন নয়ন জামিনের বিরোধিতা করেন। উভয় পক্ষের শুনানি শেষে আদালত তাদের জামিন নামঞ্জুর করে কারাগারে পাঠানোর আদেশ দেন।\nমামলার অভিযোগে বলা হয়েছে, গত ১৯ ডিসেম্বর রাত আনুমানিক ১২টা ৩৫ মিনিটে লাঠিসোঁটা ও দাহ্য পদার্থ নিয়ে একদল হামলাকারী উসকানিমূলক স্লোগান দিয়ে ডেইলি স্টার ভবনে প্রবেশ করে। এ সময় তারা প্রতিষ্ঠানের কর্মীদের ওপর শারীরিকভাবে আক্রমণ করে। এ সময় তারা নগদ অর্থ ও বিভিন্ন সরঞ্জাম লুট করাসহ ভবনের একাধিক তলায় আগুন ধরিয়ে দেয়। পাশাপাশি অগ্নিনির্বাপণ ব্যবস্থা, সিসিটিভিসহ গুরুত্বপূর্ণ অবকাঠামো নষ্ট করে ফেলে। এতে পাঁচ কোটি টাকা মূল্যের ২০০টির বেশি ইলেকট্রনিক ডিভাইস এবং ৩৫ লাখ টাকা অর্থ লুট করা হয়। এতে সব মিলিয়ে প্রায় ৪০ কোটি টাকার ক্ষয়ক্ষতি হয়েছে। হামলায় ৩০ কর্মীকে উদ্ধার করা হয়।\nওই ঘটনায় গত ২২ ডিসেম্বর ডেইলি স্টারের হেড অব অপারেশন মো. মিজানুর রহমান বাদী হয়ে তেজগাঁও থানায় মামলা করেন। এ মামলায় সাড়ে তিনশ থেকে চারশ জনকে অজ্ঞাতনামা আসামি করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdzscx1ktm6v",
    "title": "ক্ষমতায় গেলে ইনসাফভিত্তিক রাষ্ট্র ব্যবস্থা চালু করবে জামায়াত",
    "publication_date": "2025-12-23T19:54:58+06:00",
    "keywords": "আমার-দেশ,হবিগঞ্জ,অলিউল্লাহ-নোমান",
    "body": "হবিগঞ্জ-৪ (মাধবপুর-চুনারুঘাট উপজেলা) আসনে জামায়াতে ইসলামির মনোনীত এমপি প্রার্থী সাংবাদিক অলিউল্লাহ নোমান হাটে বাজারে ব্যাপক গণসংযোগ অব্যাহত রেখেছেন। প্রতিদিনই নির্বাচনী এলাকায় গণসংযোগ করে দাঁড়িপাল্লার পক্ষে জনমত তৈরি করছেন।\nমঙ্গলবার (২৩ ডিসেম্বর) সকাল থেকে সন্ধ্যা পর্যন্ত চুনারুঘাট উপজেলার সদর ইউনিয়নের বিভিন্ন হাটে বাজারে জনসাধারণের সাথে কুশল-বিনিময়ের মাধ্যমে দাঁড়িপাল্লা প্রতীকে ভোট কামনা করেন।\nএসময় স্কুল-কলেজ মাদ্রাসা ও রাস্তাঘাটের উন্নয়নের প্রস্তুতি দেন এই প্রার্থী। এছাড়াও তিনি বলেন, তার দল সরকারি ক্ষমতায় গেলে ইনসাফভিত্তিক রাষ্ট্রীয় ব্যবস্থা চালু করবে জামায়াতে ইসলামী।\nএ সময় তার সাথে ছিলেন-উপজেলা জামায়াতে ইসলামি বিভিন্ন পর্যায়ের নেতৃবৃন্দ ও এলাকার জনসাধারণ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdqhqfbng9ge",
    "title": "ঢাকা-৪ আসনে মনোনয়নপত্র নিলেন অ্যাডভোকেট আবুল কালাম",
    "publication_date": "2025-12-23T19:52:12+06:00",
    "keywords": "আমার-দেশ,মনোনয়ন",
    "body": "জনতার দল থেকে আসন্ন ত্রয়োদশ জাতীয় সংসদ নির্বাচনে ঢাকা- ৪ আসনে মনোনয়নপত্র সংগ্রহ করেছেন সুপ্রিম কোর্টের অ্যাডভোকেট মো:আবুল কালাম আজাদ। মঙ্গলবার ২৩ ডিসেম্বর ঢাকা বিভাগীয় কমিশনারের কার্যালয় থেকে মনোনয়নপত্র সংগ্রহ করেন তিনি এবং সমর্থকবৃন্দ।\nইনসাফ জিন্দাবাদ দলীয় স্লোগানের মাধ্যমে \"জনতার দল\" থেকে জাতির কল্যাণে দক্ষ আইন প্রণেতা হিসেবে সংস্কার ও নতুন উন্নয়নের বাংলাদেশ গড়ার প্রত্যয়ে ন্যায়নীতি ভিত্তিক কাজ করতে প্রত্যয় ব্যক্ত করেন তরুণ এই আইনজীবী জানান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdj7z6zzquso",
    "title": "প্রধান উপদেষ্টার প্রেস বার্তায় কওমি মাদরাসাকে হেয় করায়  নিন্দা",
    "publication_date": "2025-12-23T19:51:00+06:00",
    "keywords": "আমার-দেশ,নিন্দা",
    "body": "ছাত্র জমিয়ত বাংলাদেশের সভাপতি রিদওয়ান মাযহারী এবং সাধারণ সম্পাদক সাআদ বিন জাকির বলেছেন, সম্প্রতি জাতীয় পর্যায়ের দুটি গণমাধ্যমের কার্যালয়ে সংঘটিত হামলার ঘটনায় জড়িত সন্দেহে আইনশৃঙ্খলা রক্ষাকারী বাহিনী ঢাকাসহ দেশের বিভিন্ন স্থানে অভিযান পরিচালনা করে কয়েকজনকে গ্রেপ্তার করেছে।\nএ প্রেক্ষিতে প্রধান উপদেষ্টার কার্যালয় থেকে প্রকাশিত এক প্রেস বার্তায় নাশকতার অভিযোগে গ্রেপ্তারকৃতদের পরিচয় উল্লেখ করতে গিয়ে দুঃখজনকভাবে শুধুমাত্র কওমি মাদরাসা শিক্ষার পরিচয় আলাদাভাবে তুলে ধরা হয়েছে। অথচ একই ঘটনায় গ্রেপ্তার হওয়া অপর ৮ জনের কোনো প্রাতিষ্ঠানিক বা শিক্ষাগত পরিচয় সেখানে উল্লেখ করা হয়নি।\nমঙ্গলবার গণমাধ্যমে পাঠানো বিবৃতিতে তারা বলেন, এভাবে একতরফাভাবে কোনো অপরাধীর সঙ্গে তার শিক্ষাপ্রতিষ্ঠানের পরিচয়কে মুখ্য করে তোলা কেবল দায়িত্বজ্ঞানহীনতাই নয়; বরং এটি উদ্দেশ্যপ্রণোদিতভাবে কওমি মাদরাসা শিক্ষাকে সামাজিকভাবে হেয় করার একটি সুপ্ত ও প্রচ্ছন্ন প্রয়াস বলেই আমাদের কাছে প্রতীয়মান হয়েছে। রাষ্ট্রীয় গুরুত্বপূর্ণ দায়িত্বে থাকা কারও বক্তব্যে এমন পক্ষপাতদুষ্ট দৃষ্টিভঙ্গি গভীরভাবে উদ্বেগজনক।\nতারা আরও বলেন, অপরাধের দায় অপরাধীর ব্যক্তিগত—তা কোনো শিক্ষাপ্রতিষ্ঠান, দলীয় পরিচয় কিংবা সামাজিক শ্রেণির ওপর আরোপ করা ন্যায়সংগত নয়। আমরা জোরালোভাবে দাবি জানাচ্ছি, নিরপেক্ষ তদন্তের মাধ্যমে প্রকৃত অপরাধী ও উসকানিদাতাদের চিহ্নিত করে দৃষ্টান্তমূলক বিচার নিশ্চিত করতে হবে। পাশাপাশি ব্যক্তির অপরাধের দায়ে কোনো শ্রেণি বা শিক্ষাব্যবস্থাকে দায়ী করার অপচেষ্টা থেকে রাষ্ট্রকে বিরত থাকতে হবে এবং সহিংসতায় জড়িত নয় এমন নিরীহ শিক্ষার্থীদের ঢালাওভাবে হয়রানি বন্ধ করতে হবে।\nবিবৃতিতে বলা হয়, রাষ্ট্রীয় পৃষ্ঠপোষকতায় এ ধরনের সামাজিক শ্রেণিবৈষম্য নিঃসন্দেহে চরম অপেশাদারিত্ব ও গর্হিত আচরণের শামিল। আমরা অবিলম্বে সংশ্লিষ্ট প্রেস বার্তার ব্যাখ্যা, সংশোধন এবং ভবিষ্যতে এ ধরনের দায়িত্বহীন বক্তব্য ও কর্মকাণ্ড পরিহারের জন্য সংশ্লিষ্ট কর্তৃপক্ষের প্রতি উদাত্ত আহ্বান জানাচ্ছি।\nএছাড়াও তারা গভীর উদ্বেগ প্রকাশ করে বলেন, ফ্যাসিবাদী আমলের ন্যায় বাকস্বাধীনতা দমন করার যে দুঃসাহসিক প্রয়াস অন্তর্বর্তীকালীন সরকার গ্রহণ করতে যাচ্ছে, তা অত্যন্ত উদ্বেগজনক। শুধুমাত্র সমালোচনার অজুহাতে কোনো ধরনের ওয়ারেন্ট ছাড়াই আলেমদের জিজ্ঞাসাবাদের নামে তুলে নেওয়ার প্রবণতা এ দেশে নতুন করে ফ্যাসিবাদের উত্থান ঘটাবে বলে তারা আশঙ্কা করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdwa3x6qytln",
    "title": "ছাত্রশিবিরের সাবেক কেন্দ্রীয় সভাপতি ডা. মানিকের মনোনয়নপত্র সংগ্রহ",
    "publication_date": "2025-12-23T19:39:09+06:00",
    "keywords": "ফেনী,আমার-দেশ",
    "body": "ফেনী-৩ (দাগনভূঞা-সোনাগাজী) আসনের মনোনয়নপত্র সংগ্রহ করেছেন বাংলাদেশ ইসলামি ছাত্র শিবিরের সাবেক কেন্দ্রীয় সভাপতি ডা. মো. ফখরুদ্দিন মানিক।\nমঙ্গলবার (২৩ ডিসেম্বর) দুপুরের দিকে জেলা রিটার্নিং কর্মকর্তার কার্যালয় থেকে মনোনয়ন পত্র সংগ্রহ করেন জামায়াতে ইসলামী মনোনীত এ সংসদ সদস্য প্রার্থী।\nএসময় অন্যান্যের মাঝে উপস্থিত ছিলেন- ফেনী জেলা জামায়াতের আমির মুফতি আব্দুল হান্নান, জুলাই অভ্যুত্থানের শহীদ মাহবুবুল হাসানের বড় ভাই মাহমুদুল হাসান, জামায়াতের নির্বাচন পরিচালনা কমিটির পরিচালক জেলা কর্মপরিষদ সদস্য ইঞ্জিনিয়ার ফখরুদ্দিন, ঢাকা মহানগরী দক্ষিণের মজলিশে শুরা সদস্য মেজবাহ উদ্দিন সাঈদ, দাগনভূঞা উপজেলা সাবেক আমির বীর মুক্তিযোদ্ধা এ এস এম নুর নবী দুলাল প্রমুখ।\nডা. ফখরুদ্দিন মানিক বর্তমানে জামায়াতে ইসলামীর কেন্দ্রীয় মজলিসে সূরা সদস্য ও ঢাকা মহানগরী উত্তরের সহকারী সেক্রেটারির দায়িত্ব পালন করেছেন। দীর্ঘদিন ধরে তিনি দাগনভূঞা-সোনাগাজী উন্নয়ন ফোরামের ব্যানের ব্যাপক সামাজিক কর্মকাণ্ড পরিচালনা করে আসছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdcnex2erezu",
    "title": "দিপু চন্দ্র দাস হত্যাকাণ্ডে শোক, পরিবারের পাশে অন্তর্বর্তী সরকার",
    "publication_date": "2025-12-23T19:37:07+06:00",
    "keywords": "শিক্ষা-উপদেষ্টা,প্রধান-উপদেষ্টা,আমার-দেশ",
    "body": "ময়মনসিংহের ভালুকায় কারখানা শ্রমিক দিপু চন্দ্র দাস হত্যাকাণ্ডে গভীর শোক প্রকাশ করেছে প্রধান উপদেষ্টার কার্যালয়। একইসঙ্গে নিহতের পরিবারের প্রতি সমবেদনা জানিয়েছে পাশে থাকার জানিয়েছে অন্তর্বর্তী সরকার। সরকারের পক্ষে শিক্ষা উপদেষ্টা অধ্যাপক সি আর আবরার ময়মনসিংহে দিপু চন্দ্র দাসের পরিবারের সদস্যদের সঙ্গে সাক্ষাৎ করেন। এ সময় তিনি সরকারের পক্ষ থেকে সমবেদনা জানান এবং এই দুঃসময়ে পরিবারের পাশে থাকার আশ্বাস দেন।\nমঙ্গলবার সন্ধ্যায় প্রধান উপদেষ্টার প্রেস উইং জানিয়েছে, দিপু চন্দ্র দাসকে হত্যার ঘটনাটি একটি ঘৃণ্য অপরাধ, যার কোনো যুক্তি বা গ্রহণযোগ্যতা নেই। অভিযোগ, গুজব কিংবা বিশ্বাসগত পার্থক্য—কোনো কিছুই সহিংসতার অজুহাত হতে পারে না। আইন নিজের হাতে তুলে নেওয়ার অধিকার কারো নেই।\nএতে বলা হয়, অন্তর্বর্তী সরকার আইনের শাসনের প্রতি অঙ্গীকার পুনর্ব্যক্ত করে জানায়, অপরাধ তদন্ত ও ন্যায়বিচার নিশ্চিত করার একমাত্র কর্তৃত্ব রাষ্ট্রেরই রয়েছে এবং তা যথাযথ আইনগত প্রক্রিয়ার মধ্য দিয়েই হতে হবে।\nপ্রেস উইং জানায়, এ ঘটনায় এখন পর্যন্ত ১২ জনকে গ্রেপ্তার করেছে আইনশৃঙ্খলা রক্ষাকারী বাহিনী। তদন্ত কার্যক্রম চলমান রয়েছে এবং কোনো ব্যত্যয় ছাড়াই মামলাটি পূর্ণাঙ্গভাবে এগিয়ে নিতে সংশ্লিষ্ট কর্তৃপক্ষকে নির্দেশ দেওয়া হয়েছে। এ ধরনের সহিংসতার বিরুদ্ধে আইন কঠোরভাবে প্রয়োগ করা হবে।\nসরকার সব নাগরিকের নিরাপত্তা, মর্যাদা ও সমান সুরক্ষা নিশ্চিত করতে প্রতিশ্রুতিবদ্ধ উল্লেখ করে বিজ্ঞপ্তিতে বলা হয়, ধর্ম, জাতিগোষ্ঠী বা পরিচয় নির্বিশেষে সবাই আইনের সমান সুরক্ষা পাবে। একইসঙ্গে সব সম্প্রদায়, প্রতিষ্ঠান ও নেতৃবৃন্দকে সহিংসতা প্রত্যাখ্যান, বিভাজন ও অস্থিরতা সৃষ্টির অপচেষ্টা প্রতিরোধ এবং সংযম, মানবিকতা ও আইনের প্রতি শ্রদ্ধাশীল থাকার আহ্বান জানানো হয়।\nপ্রধান উপদেষ্টার কার্যালয় জানিয়েছে, দিপু চন্দ্র দাসের পরিবারকে আর্থিক ও কল্যাণ সহায়তা দেওয়া হবে এবং আগামী দিনগুলোতেও সংশ্লিষ্ট কর্তৃপক্ষ তাদের সঙ্গে নিয়মিত যোগাযোগ রাখবে। অন্তর্বর্তী সরকার সব নাগরিকের সুরক্ষা ও ন্যায়বিচার নিশ্চিত করার বিষয়ে তার দৃঢ় অঙ্গীকার পুনরায় ব্যক্ত করছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd3kozfphanb",
    "title": "বোমা হামলা কমলেও কেন প্রাণ হারাচ্ছে ফিলিস্তিনি শিশুরা?",
    "publication_date": "2025-12-23T19:35:38+06:00",
    "keywords": "গাজা,আমার-দেশ,ইসরাইল,বহিষ্কার,গণহত্যা",
    "body": "বোমা হামলা হয়তো কমেছে, কিন্তু থামছে না ফিলিস্তিনি শিশুদের মৃত্যু। তবে এবার, ইসরাইলি বিমান হামলায় নয়, বরং ঠান্ডা় আর ক্ষতিগ্রস্ত ভবন ভেঙে পড়ার কারণে। দুই বছরের গণহত্যার ফলে ধ্বংসপ্রাপ্ত বেসামরিক নাগরিকদের সুরক্ষার জন্য বিশেষত শিশুদের জন্য জরুরি পরিষেবার প্রয়োজন।\nঅথচ আশ্রয়কেন্দ্রগুলোতে জরুরি পরিষেবার প্রবেশে বাধা দিয়ে ইসরাইল যুদ্ধবিরতি চুক্তি লঙ্ঘন করেই চলছে। অন্যভাবে বলা যায়, নতুন করে চলছে যুদ্ধাপরাধ, যা এখন আগের দৃশ্যমান না হলেও ধীর গতিতে চলছে অভাব আর বঞ্চনার মধ্যে মৃত্যু হয়ে উঠেছে আরো যন্ত্রণাদায়ক।\nসাম্প্রতিক সময়ে প্রবল বৃষ্টির ফলে গাজার তাঁবু শিবিরগুলি পানিতে ডুবে গেছে, অস্থায়ী আশ্রয়কেন্দ্রগুলোও প্লাবিত হয়েছে এবং ক্ষতিগ্রস্ত ভবনগুলো ভেতরে থাকা পরিবারগুলোর ওপর ধসে পড়েছে। অন্যদিকে রাফাহ ক্রসিংয়ে ইসরাইল তাদের প্রবেশপথ বন্ধ করে দেওয়ায় পর্যাপ্ত আশ্রয়ের ব্যবস্থা নেই। এই ঝড়ের ফলে শিশুসহ কমপক্ষে ১৬ জন ফিলিস্তিনি মারা গেছেন।\nঅ্যামনেস্টি ইন্টারন্যাশনাল এটিকে প্রতিরোধযোগ্য বিপর্যয় হিসাবে বর্ণনা করেছে। খারাপ আবহাওয়া এই শিশুদের হত্যা করেনি, বরং ইসরাইলের যুদ্ধবিরতির শর্ত লঙ্ঘনের কারণেই এই শিশুদের মৃত্যু হয়েছে।\nদুই মাসেরও বেশি সময় ধরে যুদ্ধবিরতি লঙ্ঘনে ১,৪০০ জনেরও বেশি ফিলিস্তিনিকে হত্যা অথবা আহত করেছে ইসরাইল। এছাড়াও পানি ও পয়ঃনিষ্কাশন ব্যবস্থা মেরামতের জন্য প্রয়োজনীয় সাহায্য এবং গুরুত্বপূর্ণ সরবরাহ কঠোরভাবে বাধা দিয়ে রেখেছে ইসরাইল। আন্তর্জাতিক বিচার আদালতের উপদেষ্টারা ইরাইলকে জাতিসংঘের সাধারণ পরিষদের প্রস্তাব মেনে চলার দাবি জানানো সত্ত্বেও এটি অব্যাহত রয়েছে।\nইউএনআরডব্লিইউএ -এর কাছেই প্রায় ১.৩ মিলিয়ন মানুষের জন্য আশ্রয় সরবরাহ করার ব্যবস্থা রয়েছে, কিন্তু সে উপাদানগুলো প্রবেশ করতে দিচ্ছে না ইসরাইল।\nগাজার কমপক্ষে ৯২ শতাংশ স্থাপনা ধ্বংস বা ক্ষতিগ্রস্ত হয়েছে। এছাড়া প্রায় আরো ৫৮ শতাংশ ভূখণ্ড গাজাবাসীর জন্য নিষিদ্ধ- যেখানে গাজাবাসীরা যেতে পারে না, এর ফলে বেশিরভাগ ফিলিস্তিনি এখন জীর্ণ তাঁবুতে বসবাস করছে অথবা কংক্রিটের স্ল্যাবের নিচে আশ্রয় নিচ্ছে।\nফিলিস্তিনিদের প্রতিরোধ ভেঙে ফেলার জন্য ইসরাইল প্রথমে খাদ্যকে অস্ত্র হিসেবে ব্যবহার করেছিল আর এখন তারা প্রকৃতিকে যুদ্ধের একটি নতুন অস্ত্রে পরিণত করেছে।\nঅ্যামনেস্টির তদন্তকারীরা জাবালিয়া, আল-রিমাল, শেখ রাদওয়ান এবং আল-শাতি শরণার্থী শিবিরে ভবন ধসে পড়ার ঘটনা নথিভুক্ত করেছেন। যার ফলে পুরো পরিবার ধ্বংস হয়ে গেছে। ঝড়ের কবলে পড়ে মোহাম্মদ নাসারের দুই সন্তান লিনা এবং গাজি মারা গেছেন। তারা দুবার ইসরাইলি বিমান হামলা থেকে পালিয়ে বেঁচে এসেছিলেন। দুই বছর ধরে চলা গণহত্যার পর, তারা তাদের ধ্বংসপ্রাপ্ত বাড়িতে ফিরে আসেন এই বিশ্বাসে যে, বৃষ্টিতে প্লাবিত তাঁবুর চেয়ে ঝুলে পড়া কংক্রিটের ছাদ নিরাপদ হবে।\nপরবর্তীতে, এটি ঝড়ে ধসে পড়লে তারা নিচে চাপা পড়ে। তিনি শোক প্রকাশ করে বলেছেন যে, তার সন্তানরা বোমা হামলা থেকে বেঁচে ফিরলেও ঝড়ের কবলে পড়ে মারা গেছে।\nএক মাস আগেও ইউএনআরডব্লিউএ কঠোর শীতের বিষয়ে সতর্কবার্তা জানিয়েছিল। তারা বলেছিল, ‘গাজার জনগণের জন্য জরুরিভিত্তিতে আরো আশ্রয়ের সরবরাহ প্রয়োজন। এ লক্ষ্যে ইউএনআরডব্লিউএ গাজার বাইরে আশ্রয় সরবরাহ করে রেখেছে তা সেগুলো প্রবেশের জন্য সবুজ সংকেতের অপেক্ষা করছে।\nতবে এই সতর্কবাণীগুলো ইসরাইলের বধির কান আর হৃদয়হীন অন্তরকে নাড়া দিতে ব্যর্থ হচ্ছে।\nঅক্ষুণ্ণ অবরোধ থাকা সত্ত্বেও ট্রাম্পের মধ্যস্থতায় হওয়া যুদ্ধবিরতিতে এভাবেই চলছে গাজা। অ্যামনেস্টি ইন্টারন্যাশনালের উপসংহার ছিল দ্ব্যর্থহীন। এজন্য ইসরাইল উদ্দেশ্যপ্রণোদিতভাবেই এমন জীবনযাত্রার পরিস্থিতি তৈরি করছে যেন গাজায় ফিলিস্তিনিরা নানা বিপর্যয়ে পড়ে ধ্বংস হয়ে যায়।\nইসরাইল অভিষ্ট লক্ষ্যে কাজ করে যাচ্ছে, দেখা যাচ্ছে বোমা ও ধ্বংসযজ্ঞকে গাজাকে বসবাস অযোগ্য না করলেও যেন প্রাকৃতিকভাবে কাজটি সম্পন্ন হয়ে যায়।\nএক ভয়াবহ ট্র্যাজেডির মধ্য দিয়ে শিশুরা ঠান্ডায় মারা যাচ্ছে আর মার্কিন প্রেসিডেন্ট ডোনাল্ড ট্রাম্প ৩ হাজার বছরের মধ্যে প্রথমবারের মতো মধ্যপ্রাচ্যে শান্তি আনার কথা বলছেন।\nমুখে অদ্ভুত হলেও, এই বিবৃতিটি প্রকাশ করা হয়েছে। ট্রাম্পের জন্য এবং এমন একটি বৃহত্তর রাজনৈতিক সংস্কৃতির জন্য এই ধরনের যুক্তি সত্য- যারা মনে করে শান্তি ততক্ষণ পর্যন্ত বিরাজমান যতক্ষণ পর্যন্ত না কোনো ইসরাইলি ইহুদি এর ভুক্তভোগী না হয়।\nগাজায় ঠান্ডায় শিশুরা মরে যাওয়ার পরেও এই মিথ্যা শান্তির আখ্যানকে বিচলিত করে না। এমনকি ইসরাইল নির্দেশে সিরিয়ায় পাঠানো আমেরিকান সৈন্যদের হত্যাও ট্রাম্পের ভ্রান্ত শান্তিকে অস্থিতিশীল করে তোলে না। অস্থিরতার পরিমাপক কেবল ইসরাইলি ইহুদিদের জীবনকেই গণ্য করা হয়। যতক্ষণ পর্যন্ত এক পক্ষের মৃত্যুকে অবজ্ঞা করা হবে এবং কেবল অপর পক্ষের 'স্বস্তি'কে শান্তি হিসেবে গণ্য করা হবে, ততক্ষণ পর্যন্ত প্রকৃত শান্তি আসবে না।\nদখলকৃত পশ্চিম তীরেও একই ইহুদিবাদী বর্বরতা কাজ করছে। গাজা ডুবে যাওয়ার সাথে সাথে, বুলডোজার ফিলিস্তিনি শরণার্থী শিবিরগুলিতে ছিঁড়ে ফেলছে, এবং ইহুদি-জনতা পশ্চিম তীর জুড়ে ঘরবাড়ি এবং জলপাই বাগানে আগুন ধরিয়ে দিচ্ছে।\nতুলকারেমের কাছে নূর শামস শিবিরে, ইসরাইলি সেনাবাহিনী আরো ২৫টি ফিলিস্তিনি বাড়ি ভেঙে ফেলার নতুন নির্দেশ জারি করেছে। ফিলিস্তিনি নেতারা এবং ইউএনআডব্লিইউএ সতর্ক করে জানিয়েছে, প্রথমবারের ঐতিহাসিক বাস্তুচ্যুতির ৭৭ বছর পর আবারো শত শত ফিলিস্তিনিরা জোরপূর্বক বাস্তুচ্যুতির মুখোমুখি হতে চলছে।\nফিলিস্তিনিদের বাড়িঘর ধ্বংসের ঘটনাটি কেবল ইহুদিদের নতুন উপনিবেশ স্থাপনের অনুমোদনের সাথে মিলে যায়। এই শরণার্থীরা যাবে কোথায়? ১৯৪৮ সালে তাদের জমি চুরি হয়ে যায় আর অন্য কোথাও পুনর্বাসনের জন্য তাদের আর্থিক সামর্থ্য বা ক্ষমতাও নেই।\nঅন্যদিকে, এখন সামান্য যে জমি অবশিষ্ট রয়েছে তা দখল করে নিচ্ছে ইসরাইলের সরকার, একই সাথে অ-ইহুদিদের নির্মাণের অনুমতিও দিচ্ছে না।\nগাজায় অবরোধের মাধ্যমে বাস্তুচ্যুতি অথবা পশ্চিম তীরে চালানো ধ্বংস কিংবা জমি চুরি সবক্ষেত্রেই একই বিদ্বেষ জড়িত। প্রতিটি ক্ষেত্রে, তথাকথিত শান্তির অধীনে মূল্য দিতে হয় কেবল ফিলিস্তিনিদের।\nআন্তর্জাতিক মানবিক আইন স্পষ্ট। দখলদার শক্তি হিসেবে ইসরাইলকে খাদ্য, আশ্রয়, চিকিৎসা সেবা এবং প্রয়োজনীয় অবকাঠামোর প্রবেশাধিকার নিশ্চিত করতে হবে। হিমায়িত শিশুদের কবরের ওপর নির্মিত শান্তি আবহাওয়ার নয়, বরং মানবতাবিরোধী অভিযোগ হিসেবে প্রমাণিত। এটি শান্তি নয়, বরং এটি একটি অন্যরকম গণহত্যা।\nমিডল ইস্ট মনিটরেরনিবন্ধ। অনুবাদ করেছেন মাহফুজুর রহমান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdxqrr4saau7",
    "title": "শ্রীপুরের ভয়াবহ অগ্নিকাণ্ডে ১১ ঘর পুড়ে ছাই",
    "publication_date": "2025-12-23T19:33:23+06:00",
    "keywords": "আমার-দেশ,অগ্নিকাণ্ড",
    "body": "গাজীপুরের শ্রীপুর উপজেলার তেলিহাটি ইউনিয়নের আবদার এলাকায় ভয়াবহ অগ্নিকাণ্ডে একটি বসতবাড়ির ১১টি ঘর সম্পূর্ণভাবে পুড়ে ছাই হয়ে গেছে। এ ঘটনায় অন্তত ১১টি পরিবার ক্ষতিগ্রস্ত হয়েছে।\nপ্রাথমিকভাবে অগ্নিকাণ্ডে প্রায় ৭০ থেকে ৮০ লাখ টাকার ক্ষয়ক্ষতির আশঙ্কা করা হচ্ছে।\nমঙ্গলবার সকাল সাড়ে ৬টার দিকে জৈনা বাজার কলেজ রোডের পাশে ব্যবসায়ী রফিকুল ইসলাম রবির মালিকানাধীন একটি ভাড়া বাসার তালাবদ্ধ একটি কক্ষ থেকে আগুনের সূত্রপাত ঘটে।\nখবর পেয়ে শ্রীপুর ফায়ার সার্ভিস ও সিভিল ডিফেন্সের দুটি ইউনিট দ্রুত ঘটনাস্থলে পৌঁছে প্রায় এক ঘণ্টার চেষ্টায় আগুন নিয়ন্ত্রণে আনতে সক্ষম হয়। তবে ততক্ষণে আগুন পাশের আরও ১১টি ঘরে ছড়িয়ে পড়ে এবং ঘরে থাকা আসবাবপত্র, নগদ অর্থ, স্বর্ণালংকার, ফ্রিজসহ মূল্যবান মালামাল পুড়ে যায়।\nভাড়াটিয়া মোফাজ্জল হোসেন বলেন,“আমরা সবাই ঘুমিয়ে ছিলাম। হঠাৎ তালাবদ্ধ একটি কক্ষ থেকে আগুন লাগে। পরনের কাপড় ছাড়া কিছুই বের করতে পারিনি। গার্মেন্টসে চাকরি করে সারা জীবনে যা সঞ্চয় করেছিলাম—সব শেষ হয়ে গেছে।”\nঅন্য ভাড়াটিয়ারা জানান,“ভোরের দিকে বাড়ির উত্তর পাশের একটি কক্ষে প্রথমে আগুন লাগে। মুহূর্তের মধ্যে আগুন পাশের অন্য ঘরগুলোতে ছড়িয়ে পড়ে। ফায়ার সার্ভিস আসার আগেই সব পুড়ে যায়।”\nবাড়ির মালিক রফিকুল ইসলাম রবি বলেন,“একটি তালাবদ্ধ কক্ষে আগুনের সূত্রপাত হয়ে মুহূর্তের মধ্যে ১১টি কক্ষে ছড়িয়ে পড়ে। এতে আমার ঘরসহ ভাড়াটিয়াদের পরিবারের প্রায় ৮০ লাখ টাকার ক্ষয়ক্ষতি হয়েছে।”\nশ্রীপুর ফায়ার সার্ভিসের ওয়্যারহাউস ইন্সপেক্টর মোহাম্মদ নুরুল করিম জানান,“দুটি ইউনিট দ্রুত ঘটনাস্থলে পৌঁছে আগুন নিয়ন্ত্রণে আনে। প্রাথমিকভাবে ধারণা করা হচ্ছে, বিদ্যুতের শর্টসার্কিট থেকে আগুনের সূত্রপাত হতে পারে।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdxyktvr8ana",
    "title": "রাবিতে শহীদ ওসমান হাদি স্মরণে আলোচনা ও নিবেদিত কবিতা পাঠ",
    "publication_date": "2025-12-23T19:29:24+06:00",
    "keywords": "আমার-দেশ,রাজশাহী-বিশ্ববিদ্যালয়",
    "body": "চব্বিশের জুলাই অভ্যুত্থানের সম্মুখভাগের যোদ্ধা, ইনকিলাব মঞ্চের মুখপাত্র 'শরিফ ওসমান বিন হাদির স্মরণে আলোচনা ও নিবেদিত কবিতা পাঠ' অনুষ্ঠানের আয়োজন করেন রাজশাহী সংস্কৃতি সংসদ এবং রাজশাহী বিশ্ববিদ্যালয় শব্দ-কলা।\nমঙ্গলবার (২৩ ডিসেম্বর) বিকেল ৪টায় রাজশাহী বিশ্ববিদ্যালয়ের শহীদ বুদ্ধিজীবী চত্বরে এ আয়োজন করেন তারা।\nএসময় বক্তারা বলেন, জুলাই বিপ্লবের আকাঙ্ক্ষাকে ধারণ করে শরীফ ওসমান হাদি হয়ে ওঠেন বাংলাদেশের কণ্ঠস্বর, কাজী নজরুল ইসলামের মানসপুত্র, বিদ্রোহী সন্তান। মাত্র বত্রিশ বছর বয়সে তার কণ্ঠস্বর বাংলাদেশের সীমানা পেরিয়ে ছড়িয়ে পড়লো বিশ্বময়। ওসমান হাদি এখন একটি আদর্শিক বিদ্রোহের প্রতীক।\nইনকিলাব মঞ্চ প্রতিষ্ঠার মাধ্যমে তিনি বাংলাদেশের গণ-মানুষের মুক্তির জন্য বিশ্বাসী সংস্কৃতি বিকাশের চেষ্টা করেছেন।\nপরিচয় সংস্কৃতি সংসদের সভাপতি কবি ও গবেষক প্রফেসর ড. মাহফুজুর রহমান আখন্দ-এর সভাপতিত্বে অনুষ্ঠিত স্মরণ-সভায় প্রধান অতিথি ছিলেন চট্টগ্রামের আন্তর্জাতিক ইসলামী বিশ্ববিদ্যালয়ের সাবেক ভাইস-চ্যান্সেলর ও রাজশাহী বিশ্ববিদ্যালয়ের প্রফেসর ইমেরিটাস ড. এ কে এম আজহারুল ইসলাম।\nকবি ও গবেষক ড. ফজলুল হক তুহিনের উপস্থাপনায় নিবেদিত কবিতা পাঠ করেন কবি এরফান আলী এনাফ, কবি ও গবেষক ড. বিশ্বাস আমিন, জোহরুল ইসলাম,  ড. মঞ্জিলা শরীফ, মাহফুল আখতার, সানারুল ইসলাম বাহার, সেলিম আল সাঈদ, শোয়েব আলী, সুফিয়া ডেইজি, ফারহানা শরমিন জেনী, আবদুর রাজ্জাক রিপন, চঞ্চল রহমান, নাট্যশিল্পী আবদুল ওয়াদুদ, সাকিব সরকার, সরকার নজরুল ইসলাম প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdcgd8wtvblk",
    "title": "তারেক রহমানের স্বদেশ প্রত্যাবর্তন, সীতাকুণ্ডে সর্বোচ্চ উপস্থিতির ঘোষণা",
    "publication_date": "2025-12-23T19:23:10+06:00",
    "keywords": "তারেক-রহমান,আমার-দেশ,সীতাকুণ্ড",
    "body": "বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে ঢাকায় আয়োজিত জনসভায় চট্টগ্রাম-৪ (সীতাকুণ্ড) সংসদীয় আসন থেকে সর্বোচ্চ নেতাকর্মীর উপস্থিতি নিশ্চিত করা হয়েছে বলে জানিয়েছেন বিএনপি চেয়ারপারসনের উপদেষ্টা অধ্যাপক লায়ন আসলাম চৌধুরী এফসিএ।\nসোমবার বিকাল ৪টায় সীতাকুণ্ড উপজেলার ভাটিয়ারীস্থ জলিল গেইট এলাকায় অনুষ্ঠিত এক সমাবেশে তিনি এ ঘোষণা দেন। তিনি বলেন, সীতাকুণ্ডের ১২০টি ওয়ার্ড থেকে সংগঠিতভাবে নেতাকর্মীরা ঢাকায় সমাবেশে অংশ নেবেন। এ লক্ষ্যে প্রতিটি ওয়ার্ড থেকে অংশগ্রহণকারীদের নির্ধারিত ফরম পূরণের মাধ্যমে তালিকা প্রস্তুত করে কেন্দ্রে পাঠানোর সিদ্ধান্ত নেওয়া হয়েছে।\nসমাবেশে লায়ন আসলাম চৌধুরী সীতাকুণ্ডে বিএনপির রাজনীতিতে নতুন দৃষ্টিভঙ্গি ও কর্মপরিকল্পনার কথা তুলে ধরেন। তিনি বলেন, উন্নয়ন, গণতন্ত্র ও তরুণদের সক্রিয় অংশগ্রহণকে ভিত্তি করে সীতাকুণ্ডকে একটি উন্নয়নের রোল মডেল উপজেলা হিসেবে গড়ে তোলা হবে। উন্নয়ন কোনো ব্যক্তি বা গোষ্ঠীকেন্দ্রিক নয়, বরং সব শ্রেণি-পেশার মানুষের মতামতের ভিত্তিতেই উন্নয়নের নকশা তৈরি করা হবে।\nতিনি চব্বিশের জুলাই গণঅভ্যুত্থানকে বাংলাদেশের রাজনীতিতে একটি যুগান্তকারী ঘটনা উল্লেখ করে বলেন, দীর্ঘদিন মানুষ ভোটাধিকার থেকে বঞ্চিত ছিল। এখন রাজপথের আন্দোলনের পরিবর্তে মানুষের ঘরে ঘরে গিয়ে ভোট চাওয়ার সময় এসেছে।\nলায়ন আসলাম চৌধুরী আরও বলেন, শহীদ রাষ্ট্রপতি জিয়াউর রহমানের গণতান্ত্রিক আদর্শ এবং বিএনপির রাষ্ট্র কাঠামোর ৩১ দফা সাধারণ মানুষের কাছে পৌঁছে দেওয়াই হবে দলের মূল লক্ষ্য।\nচট্টগ্রাম-৪ আসনে মনোনয়ন প্রসঙ্গে তিনি দলীয় ঐক্যের ওপর গুরুত্বারোপ করে বলেন, ধানের শীষ আপনাদের ও আমাদেরই থাকবে। ঐক্যবদ্ধ শক্তিতেই নির্বাচনী মাঠে বিজয় অর্জন সম্ভব।\nসমাবেশে নেতাকর্মীদের উদ্দেশে তিনি বলেন, তরুণ সমাজ ভোট দিতে প্রস্তুত। তাদের আশা-আকাঙ্ক্ষাকে ধারণ করেই আগামী দিনের রাজনীতি এগিয়ে নিতে হবে। বিএনপির নেতৃত্বে বাংলাদেশ উন্নয়ন ও সমৃদ্ধির নতুন পথে যাত্রা করবে এবং সীতাকুণ্ড সেই অগ্রযাত্রার একটি দৃষ্টান্ত হয়ে উঠবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdnzvbxtqunp",
    "title": "যে শর্তে ম্যাজিস্ট্রেসি ক্ষমতা চান এসপিরা",
    "publication_date": "2025-12-23T19:18:09+06:00",
    "keywords": "আমার-দেশ,নির্বাহী-ম্যাজিস্ট্রেট,পুলিশ-সুপার",
    "body": "ত্রয়োদশ জাতীয় সংসদ নির্বাচনের মাঠে ম্যাজিস্ট্রেটের সংখ্যা বাড়ানোর দাবি করেছেন পুলিশ সুপাররা। এমনটি বাস্তবায়ন না হলে পুলিশের ম্যাজিস্ট্রেসি ক্ষমতা চেয়েছেন তারা। নির্বাচন সামনে রেখে নির্বাচন কমিশনের সম্মেলনে অংশ নিয়ে এ দাবি জানান তারা। পাশাপাশি সুষ্ঠু ভোটের জন্য নানান দাবির কথা তুলে ধরেন।\nমঙ্গলবার (২৩ ডিসেম্বর) সকালে রাজধানীর আগারগাঁওয়ে নির্বাচন ভবনের অডিটোরিয়ামে ডিসি-এসপি, সব রেঞ্জের ডিআইজি, বিভাগীয় কমিশনার ও আঞ্চলিক নির্বাচন কর্মকর্তাদের সঙ্গে সম্মেলনে এমন দাবির কথা জানান এসপিরা।\nএসপিরা বলেন, আমরা প্রতিনিয়ত অভিযান পরিচালনা করে আসামিসহ অবৈধ অস্ত্র উদ্ধার করছি। আমাদের যানবাহন সংকট রয়েছে। পর্যাপ্ত জনবল না থাকায় জনবল বাড়ানো প্রয়োজন। একই দিনে দুটি নির্বাচন বড় চ্যালেঞ্জ হবে। নির্বাচনের দিন অসুস্থ, প্রতিবন্ধী ব্যক্তি ভোট দিতে গেলে পুলিশকে বলা হয় সহযোগিতা করার জন্য। এখানে রেড ক্রিসেন্ট সোসাইটির কর্মীদের রাখার জন্য সুপারিশ করেন তারা।\nপুলিশ সুপাররা আরও বলেন, বিগত নির্বাচনগুলোতে পুলিশের যে বাজেট ছিল এটা বৈষম্য ছিল। এই নির্বাচনে বাজেট বাড়ানো প্রয়োজন। পাশাপাশি নির্বাহী ম্যাজিস্ট্রেট বাড়ানোর জন্য সুপারিশ করছি। এছাড়া আমরা পুলিশের ম্যাজিস্ট্রেসি পাওয়ার চাই।\nসম্মেলনে জেলা প্রশাসকরা বলেন, মাঠ পর্যায়ে এখনো যে বৈধ অস্ত্র রয়েছে, দ্রুত সেগুলো উদ্ধার করতে আপনাদের সহযোগিতা চাই। দূর অঞ্চলে যাতায়াতের জন্য হেলিকপ্টার দেওয়ার সুপারিশ করছি। এআই এবং অপতথ্য প্রচার আমাদের বড় চ্যালেঞ্জ। আমরা আইনের শাসন প্রতিষ্ঠার জন্য কাজ করছি। আইনের বাইরে আমরা একটি কাজও করতে রাজি নই। আমাদের অনেক উপজেলায় গাড়ি পুড়ে গেছে এবং সেসব উপজেলায় গাড়ি প্রয়োজন। এছাড়া গণভোটের প্রচারের জন্য সময় বাড়ানো দরকার। সীমান্ত জেলাগুলোতে নিরাপত্তা বাড়ানো প্রয়োজন বলেও জানান ডিসিরা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdg4qetak5to",
    "title": "তারেক রহমানকে বরণ করতে চট্টগ্রাম থেকে ৫০ হাজার নেতাকর্মী যাবে ঢাকায়",
    "publication_date": "2025-12-23T19:17:57+06:00",
    "keywords": "তারেক-রহমান,আমার-দেশ,চট্টগ্রাম",
    "body": "টানা ১৭ বছর নির্বাসনে থাকার পর বিএনপি’র ভারপ্রাপ্ত চেয়ারপার্সন তারেক রহমানের স্বদেশ প্রত্যাবর্তনকে কেন্দ্র করে উজ্জীবিত চট্টগ্রাম বিএনপির নেতাকর্মীরা। মহানগর থেকে শুরু করে প্রতিটি উপজেলার প্রত্যন্ত গ্রামে পর্যন্ত মিছিল সমাবেশে মুখরিত করে রাখছেন নেতাকর্মীরা। দলীয় কার্যালয়সহ বিভিন্ন কমিউনিটি সেন্টার, ক্লাব সবখানেই চলছে আলোচনা সভা সেমিনারসহ বিভিন্ন কর্মসূচী।\nচট্টগ্রাম মহানগর বিএনপির সাধারণ সম্পাদক নাজিমুর রহমান জানান, নগর বিএনপির উদ্যোগে ১০ হাজার নেতাকর্মীকে ঢাকায় যাওয়ার বন্দোবস্ত করা হয়েছে। এর বাইরে জেলার প্রতিটি আসন থেকে ও বিভিন্ন নেতারা ব্যক্তিগত উদ্যোগে বিপুল সংখ্যক নেতাকর্মী ভারপ্রাপ্ত চেয়ারপার্সনকে স্বাগত জানাতে যাবেন।\nচট্টগ্রাম মহানগর যুবদলের সাবেক সভাপতি মোশাররফ হোসেন দীপ্তি জানান, লাখ লাখ মানুষের মধ্যে কে কত হাজার মানুষ নিয়ে ঢাকায় গেল সেই হিসেব কারো কাছে থাকবে না। মূলত তারেক রহমানকে এক নজর দেখতে বিএনপি নেতাকর্মীদের সঙ্গে সাধারণ মানুষও মুখিয়ে আছে। তারা স্বতঃস্ফূর্তভাবে ঢাকায় যাওয়ার আগ্রহ প্রকাশ করছে। ব্যক্তিগতভাবে যাওয়ার চেয়ে দলীয়ভাবে গেলে তারেক রহমানকে একটু কাছে থেকে দেখা যাবে এমন আশায় সবাই নেতাদের সঙ্গে যোগাযোগ করছে।\nচট্টগ্রাম সিটি কর্পোরেশনের মেয়র ডা. শাহাদাৎ হোসেন জানান, বাংলাদেশের আপামর মানুষ তারেক রহমানের প্রতীক্ষায় আছেন। কোন শো-ডাউন কিংবা আধিপত্য দেখাতে নয় তাকে স্বাগত জানাতে স্বতঃস্ফূর্তভাবে মানুষ যাবে রাজধানীতে। তার এই আগমনকে কেন্দ্র করে নেতাকর্মীদের মধ্যে যে উদ্যোম ও উচ্ছ্বাস তৈরি হয়েছে তা আগামী নির্বাচন পর্যন্ত ধরে রাখতে হবে। এই উদোমের ওপর ভর করেই আগামী নির্বাচনী বৈতরণী পার হতে চায় বিএনপি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amdulgbjsae4b",
    "title": "২৯ দিন পর উৎপাদনে গেল যমুনা সার কারখানা",
    "publication_date": "2025-12-23T19:15:42+06:00",
    "keywords": "আমার-দেশ,সার",
    "body": "বিশ্বের দ্বিতীয় এবং দেশের সর্ববৃহৎ দানাদার ইউরিয়া উৎপাদনকারী প্রতিষ্ঠান জামালপুরের সরিষাবাড়ীর তারাকান্দিতে অবস্থিত যমুনা সার কারখানা (জেএফসিএল) গ্যাস সংযোগের ২৯দিন পর মঙ্গলবার বিকেলে উৎপাদন শুরু হয়েছে।\nগ্যাস সঙ্কটের অজুহাতে ২৩ মাস বন্ধ রাখার পর গত ২৪ নভেম্বর গ্যাস সংযোগ দেয় তিতাস কর্তৃপক্ষ।\nস্থানীয় ও কারখানা সূত্র জানায়, ১৯৯২ সালের ১লা জুলাই যমুনা সারকারখানা বাণিজ্যিকভাবে দানাদার ইউরিয়া উৎপাদন শুরু করে। এ সারকারখানাটি ৩৭০ পিএসআই চাপে ৪৬ এমএমসিএফডি গ্যাস প্রয়োজন হয়। এটি বাংলাদেশ রাসায়নিক শিল্পসংস্থা (বিসিআইসি) অধীন দৈনিক ১ হাজার ৭০০’শ মেট্রিক টন ইউরিয়া সার উৎপাদনে সক্ষম। গত ২০২৪ সালের ১৫ জানুয়ারি তিতাস গ্যাস ট্রান্সমিশন আন্ড ডিস্ট্রিবিউশন কোম্পানি গ্যাসের চাপ কমিয়ে দেয়ায় যমুনা সার কারখানায় উৎপাদন বন্ধ হয়ে যায়। দীর্ঘ ২৩মাস পর ২৪ নভেম্বর গ্যাসের চাপ পুনরায় বৃদ্ধি করায় ইউরিয়া উৎপাদনের কার্যক্রম শুরু করে কারখানার কর্তৃপক্ষ।\nএ ব্যাপারে যমুনা সার কারখানার মহাব্যবস্থাপক (প্রশাসন) দেলোয়ার হোসেন জানান, গত সোমবার তিতাস গ্যাস ট্রান্সমিশন আন্ড ডিস্ট্রিবিউশন কম্পানি যমুনায় গ্যাসের চাপ বাড়িয়ে দেয়ার পর অ্যামোনিয়া ও ইউরিয়া উৎপাদন শুরু করেছি।\nউল্লেখ্য, যমুনা সারকারখানা থেকে জামালপুর, শেরপুর, ময়মনসিংহ, টাঙ্গাইলসহ উত্তরবঙ্গের ১৯ জেলার প্রায় আড়াই হাজার ডিলার যমুনার সার উত্তোলন করে থাকেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amd3mrxvckwaj",
    "title": "৩০ দিনের মধ্যে হাদি হ ত্যা র বিচার নিশ্চিতের দাবি ইনকিলাব মঞ্চের",
    "publication_date": "2025-12-23T19:14:04+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amd7bwp6p1vjg",
    "title": "হিম বাতাস আর ঘন কুয়াশায় জুবুথুবু উত্তরের জনজীবন",
    "publication_date": "2025-12-23T19:12:40+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdctuitxgkls",
    "title": "হঠাৎ কেন আ ট কে গেল নতুন উপদেষ্টাদের শপথ",
    "publication_date": "2025-12-23T19:09:40+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdzqpuvwbusp",
    "title": "আইভাসের পরিবর্তে ই-ভ্যাট সিস্টেম নামকরণ",
    "publication_date": "2025-12-23T19:03:21+06:00",
    "keywords": "আমার-দেশ,অনলাইন",
    "body": "অনলাইনে ভ্যাট সংক্রান্ত সকল কার্যক্রম আইভাস সিস্টেমে সম্পাদিত হয়। অপরদিকে বাজেট প্রণয়ন, অর্থ অবমুক্তি, অনলাইন বিল দাখিল, বেতন-ভাতা প্রক্রিয়াকরণ, পেনশন ব্যবস্থাপনা এবং অন্যান্য সরকারি আর্থিক কার্যক্রম স্বয়ংক্রিয়ভাবে সম্পন্ন করতে ব্যবহৃত হয় আইবাস প্লাস প্লাস সিস্টেম।\nদুটি ভিন্ন কার্যক্রমে ব্যবহৃত দুটি সিস্টেমের উচ্চারণে মিল থাকার কারণে সৃষ্ট বিড়ম্বনা এড়াতে অনলাইন ভ্যাট সিস্টেমের নতুন নামকরণ করা হয়েছে. এনবিআরের বোর্ড সভায় নামকরণের এ সিদ্ধান্ত নেওয়া হয়েছে। আজ মঙ্গলবার এনবিআরের এক প্রেস বিজ্ঞপ্তিতে এ তথ্য জানানো হয়েছে।\nবিজ্ঞপ্তিতে বলা হয়, সভার সিদ্ধান্ত মোতাবেক  বর্তমানে ভ্যাট সংক্রান্ত অনলাইনভিত্তিক সকল কার্যক্রম iVAS System এর নাম পরিবর্তিত হয়ে হবে। এর সকল কার্যক্রম eVAT System নামে সম্পন্ন হবে।\nঅনলাইনভিত্তিক eVAT System এর মাধ্যমে ভ্যাট সংক্রান্ত যে সকল কার্যক্রম সম্পদিত হয় সেগুলো হলো- অনলাইনভিত্তিক নিবন্ধন কার্যক্রম, মূসক রিটার্ন দাখিল, A-Challan ও e-Payment ভিত্তিক সকল কার্যক্রম। এছাড়া রাজস্ব আদায়ে ভ্যাট সংক্রান্ত উপকরণ উৎপাদ সহগ (input-output co-efficient) মূসক ৪.৩ এ দাখিল এবং PKI Software ভিত্তিক অ্যাপসের মাধ্যমে Realtime ভ্যাট আদায় কার্যক্রম।\nঅনলাইনভিত্তিক ভ্যাট সংক্রান্ত সকল কার্যক্রম eVAT System এর মাধ্যমে সম্পন্ন করার লক্ষ্যে এ সিস্টেমটির অধিকতর ব্যবহার উপযোগী করার প্রক্রিয়া অব্যাহত রয়েছে বলে বিজ্ঞপ্তিতে বলা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd5ksmdb7obg",
    "title": "প্রাথমিকের প্রধান শিক্ষকের বেতন বেড়ে দশম গ্রেডে",
    "publication_date": "2025-12-23T18:54:03+06:00",
    "keywords": "আমার-দেশ,বেতন-বোনাস,প্রাথমিক-শিক্ষক",
    "body": "দেশের সব সরকারি প্রাথমিক বিদ্যালয়ের প্রধান শিক্ষকের বেতন গ্রেড এক ধাপ বাড়িয়ে ১০ম (গেজেটেড কর্মকর্তা) গ্রেডে উন্নীত করা হয়েছে। এর ফলে প্রধান শিক্ষকদের মূল বেতন ১৬ হাজার টাকায় শুরু হয়ে সর্বোচ্চ ধাপ ৩৮ হাজার ৬৪০ টাকা হলো ।\nমঙ্গলবার প্রাথমিক ও গণশিক্ষা মন্ত্রণালয়ের এ সংক্রান্ত একটি প্রজ্ঞাপন প্রকাশ করা হয়েছে। তবে এ প্রজ্ঞাপনটি গত ১৫ ডিসেম্বর স্বাক্ষর করা হয়েছিল বলে জানা গেছে।\nএর আগে প্রধান শিক্ষকেরা ১১তম গ্রেডে মূল বেতন ১২ হাজার ৫০০ টাকা দিয়ে শুরু হয়ে সর্বোচ্চ ধাপ ছিল ৩০ হাজার ২৩০ টাকা।\nমঙ্গলবার বিকালে প্রাথমিক ও গণশিক্ষা মন্ত্রণালয়ের সিনিয়র ইনফরমেশন অফিসার আব্দুল্লাহ শিবলী সাদিক স্বাক্ষরিত এক সংবাদ বিজ্ঞপ্তিতে বলা হয়, সরকারি প্রাথমিক বিদ্যালয়ের প্রধান শিক্ষকদের বিদ্যমান বেতন স্কেল ২০১৫ অনুযায়ী ১০ম গ্রেডে উন্নীত করে প্রাথমিক ও গণশিক্ষা মন্ত্রণালয় কর্তৃক আদেশ জারি করা হয়েছে। প্রাথমিক ও গণশিক্ষা মন্ত্রণালয়ের নিয়ন্ত্রণাধীন সরকারি প্রাথমিক বিদ্যালয়ের ৬৫ হাজার ৫০২ জন প্রধান শিক্ষকের বেতন স্কেল ১০ম গ্রেডে উন্নীতকরণে সরকার এ মঞ্জুরী জ্ঞাপন করেছে।\nএতে বলা হযেছে, সকল প্রধান শিক্ষককে ১০ম গ্রেডে উন্নীতকরণে প্রশাসনিক মন্ত্রণালয় কর্তৃক সরকারি আদেশ জারির তারিখ থেকে ১৮ মাসের মধ্যে প্রশিক্ষণবিহীন প্রধান শিক্ষকগণকে Basic Training for Primary Teachers (BTPT) প্রশিক্ষণ সমাপ্ত করতে হবে।\nএই যুগান্তকারী সিদ্ধান্তের ফলে প্রাথমিক বিদ্যালয়ের প্রধান শিক্ষকগণের দীর্ঘদিনের প্রত্যাশা পুরণ করা হলো। গৃহীত উদ্যোগ প্রাথমিক বিদ্যালয়ের প্রধান শিক্ষকগণের আর্থিক নিরাপত্তা নিশ্চিত এবং তাঁদের সামাজিক মর্যাদা সুসংহত করবে। ফলে তাঁরা প্রাথমিক শিক্ষার মানোন্নয়নে আরও সৃজনশীল ও উদ্দীপ্ত ভূমিকা পালন করবেন। এতে প্রাথমিক পর্যায়ের শিক্ষার্থীদের জন্য আরও উন্নত ও গতিশীল শিক্ষা ব্যবস্থা নিশ্চিত হবে।\nসরকারি প্রাথমিক বিদ্যালয়ের প্রধান শিক্ষকগণ অন্যান্য শিক্ষকমন্ডলী, অভিভাবকগণ ও সকল ঘরের অংশীজনের সহায়তায় প্রাথমিক শিক্ষার মান কাঙ্ক্ষিত পর্যায়ে উন্নীত করবেন-এটি সরকারের প্রত্যাশা।\nএর আগে সম্প্রতি সরকারি প্রাথমিক বিদ্যালয়ের ৬৫ হাজার ৫০২ জন প্রধান শিক্ষকের বেতন স্কেল বিদ্যমান ১১তম থেকে বাড়িয়ে ১০ম গ্রেডে উন্নীত করতে জনপ্রশাসন মন্ত্রণালয় এবং অর্থ বিভাগের ব্যয় ব্যবস্থাপনা অনুবিভাগের সম্মতি অনুযায়ী অর্থ বিভাগ সম্মতিজ্ঞাপন করে। এ ছাড়া প্রশাসনিক উন্নয়নসংক্রান্ত সচিব কমিটিও অনুমোদন দেয়। সংশ্লিষ্ট সব ধাপ শেষে এ বিষয়ে প্রজ্ঞাপন জারি করেছে প্রাথমিক ও গণশিক্ষা মন্ত্রণালয়।\nসর্বোচ্চ আদালতের রায়ে প্রধান শিক্ষকদের ১০ম গ্রেডসহ দ্বিতীয় শ্রেণির গেজেটেড কর্মকর্তার পদমর্যাদা দেওয়ার কথা, কিন্তু বিষয়টি আটকে ছিল। দীর্ঘ আইনি লড়াই শেষে গত ২৮ অক্টোবর রিট আবেদনকারী সরকারি প্রাথমিক বিদ্যালয়ের ৪৫ জন প্রধান শিক্ষকের বেতন গ্রেড এক ধাপ বাড়িয়ে ১০ম গ্রেডে উন্নীত করা হয়। পাশাপাশি সব প্রধান শিক্ষক অর্থাৎ ৬৫ হাজার ৫০২ জন প্রধান শিক্ষকের বেতন গ্রেড বাড়ানোর প্রক্রিয়া শুরু করা হয়, যার চূড়ান্ত সিদ্ধান্ত হলো এখন।\nএদিকে বর্তমানে সরকারি প্রাথমিক বিদ্যালয়ের সহকারী শিক্ষকেরা জাতীয় বেতন স্কেলের ১৩তম গ্রেডে রয়েছেন (শুরুতে মূল বেতন ১১ হাজার টাকা)। তারা বেতন গ্রেড ১১তম করাসহ ৩ দফা দাবি জানিয়ে আসছেন ।\nএ বিষয়ে সরকারের অবস্থান হলো সহকারী শিক্ষকদের বেতন গ্রেড ১১তম করার বিষয়ে প্রাথমিক ও গণশিক্ষা মন্ত্রণালয়ের প্রস্তাবটি জাতীয় বেতন কমিশনে পাঠানো হয়েছে, যা বেতন কমিশনের বিবেচনাধীন। কমিশনের সুপারিশ পাওয়ার পর অর্থ বিভাগ এ বিষয়ে প্রয়োজনীয় কার্যক্রম গ্রহণ করবে।\nপ্রসঙ্গত, প্রাথমিক শিক্ষা অধিদপ্তরের মতে সারা দেশে সরকারি প্রাথমিক বিদ্যালয় আছে ৬৫ হাজার ৫৬৯টি। এসব বিদ্যালয়ে শিক্ষার্থীর সংখ্যা এক কোটির বেশি। শিক্ষক রয়েছেন পৌনে চার লাখের বেশি। সহকারী শিক্ষকের অনুমোদিত পদ ৩ লাখ ৬৯ হাজার ২১৬টি, বর্তমানে কর্মরত ৩ লাখ ৫২ হাজার ২০৮ জন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amduff7pg4rqm",
    "title": "ফয়সালের সহযোগী কবির আবারও রিমান্ডে",
    "publication_date": "2025-12-23T18:52:25+06:00",
    "keywords": "আমার-দেশ,ইনকিলাব-মঞ্চ,শরীফ-ওসমান-হাদি",
    "body": "ইনকিলাব মঞ্চের শহীদ শরীফ ওসমান হাদিকে গুলি করে হত্যার ঘটনায় করা মামলায় প্রধান সন্দেহভাজন আসামি ফয়সাল করিম মাসুদ ওরফে রাহুল দাউদের ঘনিষ্ট সহযোগী কবিরের পাঁচ দিনের রিমান্ড মঞ্জুর করেছেন আদালত।\nমঙ্গলবার ঢাকার অতিরিক্ত মেট্রোপলিটন ম্যাজিস্ট্রেট সেফাতুল্লাহ'র আদালত তার এই রিমান্ড মঞ্জুর করেন।\nএদিন তাকে সাত দিনের রিমান্ড শেষে ঢাকার চিফ মেট্রোপলিটন ম্যাজিস্ট্রেট আদালতে হাজির করে পুলিশ। এরপর মামলার সুষ্ঠু তদন্তের জন্য তাকে আবারও সাত দিনের রিমান্ডে নিতে আবেদন করেন তদন্তকারী কর্মকর্তা ডিবি পুলিশের পরিদর্শক ফয়সাল আহমেদ।\nশুনানিতে তিনি আদালতকে বলেন, ফয়সালের সাথে এ আসামি একাদিকবার হাদির অফিসে যায়। হত্যায় ব্যবহৃত মোটরসাইকেলের মালিক কবির। তাকে রিমান্ডে নিয়ে জিজ্ঞাসাবাদ করা হয়। অনেক গুরুত্বপূর্ণ তথ্য দিয়েছে। আরও তথ্য বাকি আছে। কিছু তথ্য এড়িয়ে গেছে।\nরাষ্ট্রপক্ষে ঢাকা মহানগর পাবলিক প্রসিকিউটর ওমর ফারুক ফারুকী রিমান্ডের পক্ষে যুক্তি তুলে ধরেন। তিনি বলেন, এ আসামি ফয়সালের সাথে কয়েকবার হাদির কালচারাল সেন্টারে যায়। আর যে মোটর সাইকেল ব্যবহৃত হয়েছে, সেটা তার নামে কেনা।\nফয়সালের সাথে তার ঘনিষ্ঠ সম্পর্কে আছে। দুইটি বিষয় সামনে রেখে হাদি হত্যা মামলার তদন্ত চলছে। যদিও এখনো নিশ্চিত হওয়া যায়নি প্রধান আসামি ফয়সাল দেশ ছেড়ে পালিয়ে গেছে। হয়তো আসামি দেশেই আছে। অনেক সময় আসল ঘটনা পাশ করানোর জন্য নতুন ঘটনার সৃষ্টি করা হয়। সুতরাং তার বাহিরে থাকা বা ভেতরে থাকা দুটো বিষয় মাথায় রেখেই তদন্ত হচ্ছে ।\nরাষ্ট্রপক্ষের এ আইনজীবী বলেন, শুধু দেশ নয়, সারা পৃথিবীর মানুষের মনে এ হত্যার ঘটনা দাগ কেটে গেছে। সরকারের দায়িত্ব আসল খুনী বের করা। তার সাত দিনের রিমান্ড মঞ্জুরের প্রার্থণা করছি।\nকবিরের পক্ষে কোনো আইনজীবী ছিলেন না। আদালত তার কোনো বক্তব্যও শোনেননি। পরে আদালত তার পাঁচ দিনের রিমান্ডের আদেশ দেয়।\nএর আগে ১৬ ডিসেম্বর ঢাকার মেট্রোপলিটন ম্যাজিস্ট্রেট হাসিবুজ্জামান তার এ মামলায় সাত দিনের রিমান্ড মঞ্জুর করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdu5r4e5ofdh",
    "title": "১৪ ঘণ্টায় সাড়ে ২৩ লাখ টাকা পেলেন তাসনিম জারা",
    "publication_date": "2025-12-23T18:46:07+06:00",
    "keywords": "আমার-দেশ,ডা.-তাসনিম-জারা",
    "body": "ঢাকা-৯ আসনের সম্ভাব্য সংসদ সদস্য প্রার্থী ও জাতীয় নাগরিক পার্টির (এনসিপি) সিনিয়র যুগ্ম সদস্যসচিব ডা. তাসনিম জারার নির্বাচনী তহবিলে ১৪ ঘণ্টায় ২৩ লাখ ৬৮ হাজার টাকা জমা পড়েছে। গতকাল মঙ্গলবার বিকালে ফেসবুকে নিজের ভেরিফায়েড পেজে তিনি এ তথ্য জানান।\nতাসনিম জারা জানান, তাদের নির্বাচনী ফান্ডের লক্ষ্যমাত্রা ৪৬ লাখ ৯৩ হাজার ৫৮০ টাকা। ফলে লক্ষ্যমাত্রার অর্ধেকের বেশি অর্থ পেয়েছেন তিনি। এ জন্য কৃতজ্ঞতাও প্রকাশ করেছেন। সেইসঙ্গে বিকাশ অ্যাকাউন্টের লিমিট শেষ হয়ে যাওয়ায় ব্যাংক অ্যাকাউন্টের মাধ্যমে অনুদান দেওয়ার আর্জি জানিয়েছেন জারা।\nএর আগে অপর এক ফেসবুক পোস্টে জারা জানিয়েছেন, নির্বাচনী তহবিলে ৭ ঘন্টায় ১২ লাখ টাকার বেশি অনুদান পেয়েছেন তিনি। সোমবার নির্বাচনী তহবিল সংগ্রহ শুরু করেন তিনি।\nআরেকটি পোস্টে তাসনিম জারা লিখেছেন, আপনাদের আগেই বলেছি আমরা স্বচ্ছভাবে টাকা উত্তোলন ও খরচ করবো। তাই আপনাদের সঙ্গে স্ক্রিনশট শেয়ার করছি। এ দুইটি অ্যাকাউন্ট শূন্য থেকে শুরু হয়েছে। আর্থিক স্বচ্ছতা বজায় রাখতে আপনাদেরকে সম্পূর্ণ হিসাব দেওয়া হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amd9tgeojultx",
    "title": "ঝিনাইদহ-১ আসনে অ্যাটর্নি জেনারেল আসাদুজ্জামানের পক্ষে মনোনয়নপত্র সংগ্রহ",
    "publication_date": "2025-12-23T18:45:11+06:00",
    "keywords": "আমার-দেশ,ঝিনাইদহ,অ্যাটর্নি-জেনারেল",
    "body": "আসন্ন জাতীয় সংসদ নির্বাচনে ঝিনাইদহ-১ (শৈলকূপা) আসনে অ্যাটর্নি জেনারেল মো. আসাদুজ্জামানের পক্ষে মনোনয়নপত্র সংগ্রহ কর‌লেন উপজেলা বিএনপির নেতাকর্মীরা। মঙ্গলবার (২৩ ডিসেম্বর) দুপুরে শৈলকূপা উপজেলা নির্বাহী কর্মকর্তার কার্যালয়ে সহকারী কশিনার (ভূমি) দেবাশীষ অধিকারীর নিকট থেকে মনোনয়নপত্রটি সংগ্রহ করা হয়।\nম‌নোনয়নপত্র সংগ্রহের সময় শৈলকূপা উপজেলা বিএনপির সভাপতি আবুল হোসেন, উপদেষ্টা আব্দুল বারি মোল্লা, সহ-সভাপতি খলিলুর রহমান, জেলা বিএনপির সহ-সভাপতি নজরুল জোয়ার্দ্দার, রাকিবুল ইসলাম দিপু, উপজেলা বিএনপির যুগ্ম সাধারণ সম্পাদক বাবুল হোসেন মোল্লাসহ বিএনপির অঙ্গ ও সহযোগী সংগঠনের নেতাকর্মীরা উপস্থিত ছিলেন।\nঅ্যাটর্নি জেনারেল মো. আসাদুজ্জামান ২০১৮ সালের জাতীয় সংসদ নির্বাচনে এই আসন থেকে বিএনপি থে‌কে ধানের শীষ প্রতীকের প্রার্থী হয়েছিলেন। চব্বিশের ফ্যাসিবাদ বিরোধী আন্দোলনে হাসিনা সরকারের পতনের পর অন্তর্বর্তীকালীন সরকারের অ্যাটর্নি জেনারেল হিসেবে তি‌নি দায়িত্বভার গ্রহণ করেন।\nউল্লেখ্য, ঝিনাইদহ-১ আসনটি ১টি পৌরসভা ও ১৪টি ইউনিয়ন নিয়ে গঠিত। আসনে মোট ভোটার সংখ্যা ৩ লাখ ২৫ হাজার ২৭৮ জন। এরমধ্যে পুরুষ ১ লাখ ৬৩ হাজার ও নারী ১ লাখ ৬২ হাজার ২৭৮ জন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdzo4o3yjop2",
    "title": "দল ব্যবস্থা নিলেও স্বতন্ত্র নির্বাচন করবো: রুমিন ফারহানা",
    "publication_date": "2025-12-23T18:42:42+06:00",
    "keywords": "নির্বাচন,আমার-দেশ,রুমিন-ফারহানা",
    "body": "অবশেষে ব্রাহ্মণবাড়িয়া-২ (সরাইল ও আশুগঞ্জ) আসনটি শরিক দল জমিয়তে উলামায়ে ইসলামের জন্য ছেড়ে দিয়েছে বিএনপি। আসনটিতে বিএনপির সমর্থন নিয়ে প্রতিদ্বন্দ্বিতা করবেন জমিয়তে উলামায়ে ইসলামের প্রার্থী ও কেন্দ্রীয় জমিয়তে উলামায়ে ইসলামের সহ-সভাপতি মাওলানা জুনায়েদ আল হাবীব।\nতবে এ আসনে বিএনপির মনোনয়ন প্রত্যাশী ছিলেন দলটির আন্তর্জাতিক বিষয়ক সহসম্পাদক ব্যারিস্টার রুমিন ফারহানা। মনোনয়ন না পেলেও স্বতন্ত্র পদে লড়াই করবেন বলে জানিয়েছেন তিনি। আগামীকাল বুধবার দুপুর ১২ টায় রুমিন ফারহানার কর্মী সমর্থকরা তার পক্ষে মনোনয়ন সংগ্রহ করবেন বলে জানা গেছে।\nব্রাহ্মণবাড়িয়া-২ আসনে ব্যাপক আলোচনায় ছিলেন ব্যারিস্টার রুমিন ফারহানার মনোনয়ন। গত ৩ নভেম্বর ২৩৭ আসনে বিএনপি প্রাথমিক প্রার্থী তালিকা ঘোষণা করে। সেই তালিকায় ব্রাহ্মণবাড়িয়া-২ আসনে কারো নাম ঘোষণা করেনি বিএনপি। এরপর থেকেই বিএনপির স্থানীয় নেতাকর্মীরা অনেকটা নিশ্চিত হয়ে যায় এই আসনটিতে প্রার্থী দেওয়া হচ্ছে জোটের জুনায়েদ আল হাবীবকে। তবে ব্যারিস্টার রুমিন ফারহানা বন্ধ রাখেননি তার নির্বাচনি প্রচার প্রচারণা। বিভিন্ন সভা সমাবেশে দলের মনোনয়ন না পেলে স্বতন্ত্র প্রার্থী হওয়ার ইঙ্গিত দিচ্ছিলেন তিনি।\nদলের মনোনয়ন না পাওয়ার প্রতিক্রিয়ায় ব্যারিস্টার রুমিন ফারহানা বলেন, ইনশাল্লাহ সবার দোয়ায় আমি নির্বাচন করবো। আগামীকাল মনোনয়ন ফরম কিনবো। এতো বড় দল (বিএনপি) তাদের নিজস্ব ভালো-মন্দ বুঝতে হয়। যেহেতু জমিয়তে উলামায়ের সঙ্গে তারা জোট করেছে, আসন না দিলে কেমন করে জোট হবে! দল বাধ্য হয়ে আসন দিয়েছে।\nস্বতন্ত্র ভোট করলে দল ব্যবস্থা নেবে কিনা- জানতে চাইলে রুমিন ফারহানা বলেন, যদি ব্যবস্থা নিতে হয় ওনারা নিশ্চই নেবেন৷ আমি তো আসলে বাধা দিতে পারবো না।\nএ বিষয়ে সরাইল উপজেলা বিএনপির সাধারণ সম্পাদক নুরুজ্জামান লস্কর তপু বলেন, আমরা বিএনপি পরিবার দলের সিদ্ধান্ত অনুযায়ী কাজ করবো। দলের বাইরে আমরা কেউ যাব না। দলের সিদ্ধান্ত বাস্তবায়ন আমাদের নৈতিক দায়িত্ব।\nব্রাহ্মণবাড়িয়ার সরাইল ও আশুগঞ্জ উপজেলা এবং বিজয়নগর উপজেলার বুধন্তি ও চান্দুরা ইউনিয়ন নিয়ে গঠিত ব্রাহ্মণবাড়িয়া-২ আসনে রুমিন ফারহানা ছাড়াও অন্তত অর্ধডজন সম্ভাব্য প্রার্থী বিএনপির মনোনয়ন প্রত্যাশী ছিলেন। তবে বিগত কয়েকটি নির্বাচনে আওয়ামী লীগ ও বিএনপি তাদের শরিক দলের জন্য আসনটি ছেড়ে দেয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdpzsaaxaeez",
    "title": "শরীয়তপুরে ১৭০তম নড়িয়া শাখা উদ্বোধন করলো যমুনা ব্যাংক",
    "publication_date": "2025-12-23T18:40:22+06:00",
    "keywords": "আমার-দেশ,যমুনা",
    "body": "যুগোপযোগী ও আধুনিক ব্যাংকিং সেবার প্রত্যয় নিয়ে শরিয়তপুরে ১৭০তম \"নড়িয়া শাখা\" উদ্বোধন করলো যমুনা ব্যাংক।\nউদ্বোধনী অনুষ্ঠানে প্রধান অতিথি হিসেবে উপস্থিত ছিলেন যমুনা ব্যাংক পিএলসি’র অতিরিক্ত ব্যবস্থাপনা পরিচালক এবং সিওও মো. আব্দুস সালাম।\nঅনুষ্ঠানে সভাপতিত্ব করেন ব্যাংকের এনআরবি ব্যাংকিং ও ফরেন রেমিট্যান্স এবং ব্যাংকিং অপারেশন বিভাগের প্রধান মো. আব্দুস সোবহান।\nঅনুষ্ঠানে ব্যাংকের খুলনা জেলার আঞ্চলিক প্রধান, পার্শ্ববর্তী শাখার ব্যবস্থাপকগণ, স্থানীয় জনপ্রতিনিধি, বিভিন্ন ব্যবসায়ী নেতৃবৃন্দ সহ বিপুল সংখ্যক সম্মানিত গ্রাহক ও গণ্যমান্য ব্যক্তিবর্গ উপস্থিত ছিলেন।\nঅনুষ্ঠানে ইউরোপ, বিশেষ করে ইতালি থেকে প্রবাসী বাংলাদেশিদের পাঠানো বৈদেশিক রেমিট্যান্সের গুরুত্ব তুলে ধরা হয়। ইতালিতে বসবাসরত বিপুল সংখ্যক প্রবাসী নিয়মিতভাবে উল্লেখযোগ্য পরিমাণ রেমিট্যান্স পাঠিয়ে দেশের অর্থনীতিতে গুরুত্বপূর্ণ অবদান রাখছেন।\nযমুনা ব্যাংক পিএলসি বিশ্বব্যাপী শক্তিশালী রেমিট্যান্স অংশীদারিত্বের মাধ্যমে প্রবাসীদের অর্জিত বৈদেশিক মুদ্রা নিরাপদ ও দ্রুততার সঙ্গে তাদের সুবিধাভোগীদের কাছে পৌঁছে দিচ্ছেন, যা এই নতুন নড়িয়া শাখার মাধ্যমে আরও সহজ হবে।\nনড়িয়া শাখা চালুর ফলে স্থানীয় জনগণের ব্যাংকিং সেবা গ্রহণ আরও সহজ ও গতিশীল হবে বলে আশা করা হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdufvr0lqrue",
    "title": "পাকিস্তানের সেনাপ্রধানকে ‘অত্যন্ত সম্মানিত’ ব্যক্তি স্বীকৃতি দিয়ে যা বললেন ট্রাম্প",
    "publication_date": "2025-12-23T18:33:12+06:00",
    "keywords": "আমার-দেশ,পাকিস্তান,ডোনাল্ড-ট্রাম্প,আসিম-মুনির",
    "body": "মার্কিন প্রেসিডেন্ট ডোনাল্ড ট্রাম্প পাকিস্তানের সেনাপ্রধান ও সিডিএফ ফিল্ড মার্শাল আসিম মুনিরকে “অত্যন্ত সম্মানিত জেনারেল” হিসেবে অভিহিত করে তার ভূয়সী প্রশংসা করেছেন। ফ্লোরিডার পাম বিচে নিজের মার-এ-লাগো বাসভবনে এক সংবাদ সম্মেলনে এ মন্তব্য করেন তিনি। খবরডনের।\nসংবাদ সম্মেলনে ট্রাম্প রাশিয়া-ইউক্রেন যুদ্ধসহ বিভিন্ন আন্তর্জাতিক সংকট প্রসঙ্গে কথা বলেন। এ সময় তিনি দাবি করেন, তার প্রশাসন এখন পর্যন্ত “আটটি যুদ্ধ বন্ধ করেছে”। এর অংশ হিসেবে তিনি বলেন, পাকিস্তান ও ভারতের মধ্যে একটি সম্ভাব্য পারমাণবিক যুদ্ধও তার উদ্যোগে এড়ানো সম্ভব হয়েছে।\nট্রাম্প বলেন, “পাকিস্তানের প্রধান এবং একজন অত্যন্ত সম্মানিত জেনারেল—তিনি একজন ফিল্ড মার্শাল—এবং পাকিস্তানের প্রধানমন্ত্রীও বলেছেন যে রাষ্ট্রপতি ট্রাম্প সেই যুদ্ধ থামিয়ে প্রায় এক কোটি মানুষের জীবন বাঁচিয়েছেন।” তিনি আরও উল্লেখ করেন, সংঘাতের সময় “আটটি বিমান গুলি করে ভূপাতিত করা হয়েছিল এবং যুদ্ধ শুরু হয়েছিল।”\nএটি জুন মাসে ওয়াশিংটনে বৈঠকের পর থেকে ট্রাম্পের ফিল্ড মার্শাল মুনিরের প্রতি সর্বশেষ প্রশংসা। ১৯ জুন তিনি হোয়াইট হাউসে মধ্যাহ্নভোজে আমন্ত্রণ জানানোর মাধ্যমে সেনাপ্রধানের প্রতি বিরল সম্মান দেখান। এরপর একাধিকবার তাকে “আমার প্রিয় ফিল্ড মার্শাল” বলেও উল্লেখ করেন ট্রাম্প।\n২৯ অক্টোবর মে মাসে পাকিস্তান-ভারত সংঘাতের প্রসঙ্গে ট্রাম্প মুনিরকে “মহান যোদ্ধা” হিসেবে আখ্যায়িত করেন। তিনি বলেন, ভারতের প্রধানমন্ত্রী নরেন্দ্র মোদীর সঙ্গে তার চমৎকার সম্পর্ক রয়েছে, একই সঙ্গে পাকিস্তানের প্রধানমন্ত্রী ও ফিল্ড মার্শাল মুনিরকেও তিনি “দুর্দান্ত ব্যক্তি” বলে বর্ণনা করেন।\nউল্লেখ্য, মে মাসে অধিকৃত কাশ্মীরে হিন্দু পর্যটকদের ওপর হামলার পর পাকিস্তান ও ভারতের মধ্যে চার দিনের সংঘাত শুরু হয়। ভারত প্রমাণ ছাড়াই পাকিস্তানের সম্পৃক্ততার অভিযোগ করলেও ইসলামাবাদ তা অস্বীকার করে। ওই সংঘাতে উভয় পক্ষ যুদ্ধবিমান, ক্ষেপণাস্ত্র, কামান ও ড্রোন ব্যবহার করে এবং পরে যুদ্ধবিরতিতে সম্মত হয়।\nসংঘাতের পর পাকিস্তান দাবি করে, তারা ছয়টি ভারতীয় যুদ্ধবিমান ভূপাতিত করেছে, যার মধ্যে রাফায়েলও রয়েছে। ভারত কেবল “কিছু ক্ষয়ক্ষতি” স্বীকার করলেও ছয়টি বিমান হারানোর দাবি অস্বীকার করে। পরবর্তীতে প্রধানমন্ত্রী শেহবাজ শরিফ জাতিসংঘে বক্তব্যে সাতটি ভারতীয় বিমান ধ্বংসের কথা বলেন।\nট্রাম্পও বিভিন্ন সময়ে এই সংঘাতের বর্ণনা দিতে গিয়ে কখনও সাতটি, কখনও আটটি বিমান ভূপাতিত হওয়ার কথা উল্লেখ করেন, যা নিয়ে আন্তর্জাতিক অঙ্গনে আলোচনা ও বিতর্ক চলমান রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdt7nl0ceozo",
    "title": "ইসলামী ব্যাংকিং সেবা সম্প্রসারণে রূপালী ব্যাংকের ১১টি শাখায় হেল্প ডেস্ক চালু",
    "publication_date": "2025-12-23T18:32:14+06:00",
    "keywords": "আমার-দেশ,ইসলামি-ব্যাংক,রুপালী-ব্যাংক",
    "body": "আমানত বৃদ্ধিসহ ব্যাংকের ব্যবসায়িক কার্যক্রমে বৈচিত্র আনতে প্রচলিত ব্যাংকিং ব্যবস্থার পাশাপাশি শরিয়াহভিত্তিক ইসলামী ব্যাংকিং সেবা সম্প্রসারণের উদ্যোগ গ্রহণ করেছে রাষ্ট্র মালিকানাধীন রূপালী ব্যাংক পিএলসি। এরই ধারাবাহিকতায় ব্যাংকের ১১টি শাখায় ইসলামী ব্যাংকিং হেল্প ডেস্ক চালু করা হয়েছে। এর মাধ্যমে সকল প্রকার ইসলামী ব্যাংকিং সেবা গ্রহন করা যাবে।\nমঙ্গলবার দিলকুশাস্থ ব্যাংকের প্রধান কার্যালয়ে প্রধান অতিথি হিসেবে উপস্থিত থেকে এ কার্যক্রমের উদ্বোধন করেন ব্যবস্থাপনা পরিচালক কাজী মো. ওয়াহিদুল ইসলাম। এ সময় তিনি বলেন, গ্রাহকদের চাহিদা বিবেচনায় নিয়ে রূপালী ব্যাংকে ইসলামী ব্যাংকিং সেবা দ্রুত সম্প্রসারণের পরিকল্পনা রয়েছে।\nএই উদ্যোগের আওতায় রূপালী সদন কর্পোরেট, পুরানা পল্টন কর্পোরেট, ধানমন্ডি কর্পোরেট, নর্থ সাউথ রোড, উত্তরা মডেল টাউন কর্পোরেট, মুগদা, নরসিংদী কর্পোরেট, রামপুরা, সাভার বাসস্ট্যান্ড, ইসলামপুর রোড, মানিকগঞ্জ কর্পোরেট ও পোস্তগোলা শাখা এবং আগারগাঁও উপশাখায় ইসলামী ব্যাংকিং হেল্প ডেস্কের মাধ্যমে গ্রাহকরা ইসলামী ব্যাংকিং সেবা গ্রহণ করতে পারবেন।\nউদ্বোধনী অনুষ্ঠানে বিশেষ অতিথি হিসেবে উপস্থিত ছিলেন ব্যাংকের উপব্যবস্থাপনা পরিচালক পারসুমা আলম, হাসান তানভীর ও মো. হারুনুর রশীদ।\nএতে মহাব্যবস্থাপক মোহাম্মদ শাহজাহান চৌধুরী, মোহাম্মদ শাহেদুর রহমান, মো. ইসমাইল হোসেন শেখ, মোহাম্মদ সাফায়েত হোসেন, মো. মইন উদ্দিন মাসুদ ও সালামুন নেছাসহ ব্যাংকের ঊর্ধ্বতন কর্মকর্তাগণ এ সময় উপস্থিত ছিলেন। এছড়াও সংশ্লিষ্ট মহাব্যবস্থাপক, জোনাল ম্যানেজার ও শাখা ব্যবস্থাপকগণ ভ্যার্চুয়ালি অনুষ্ঠানে অংশ নেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amduawgy6w1kn",
    "title": "হবিগঞ্জ জেলা প্রশাসকের কার্যালয়ে নিয়োগ",
    "publication_date": "2025-12-23T18:29:20+06:00",
    "keywords": "নিয়োগ,আমার-দেশ,চাকরি",
    "body": "হবিগঞ্জ জেলা প্রশাসকের কার্যালয় নিয়োগ বিজ্ঞপ্তি প্রকাশ করেছে। জেলা প্রশাসকের কার্যালয় এবং এর অধীন উপজেলা নির্বাহী অফিসারের কার্যালয়গুলোয় তিনটি পদে ১৩ জনকে নিয়োগের লক্ষ্যে এ বিজ্ঞপ্তি দিয়েছে।\n২১ ডিসেম্বর থেকে আবেদন নেওয়া শুরু হয়েছে। আবেদন করা যাবে আগামী ২০ জানুয়ারি পর্যন্ত। আগ্রহী প্রার্থীরা অনলাইনে আবেদন করতে হবে।\nপ্রতিষ্ঠানের নাম: হবিগঞ্জ জেলা প্রশাসকের কার্যালয়\nপদসংখ্যা: ০৩টি\nলোকবল নিয়োগ: ১৩ জন\nপদের নাম: অফিস সহকারী-কাম-কম্পিউটার মুদ্রাক্ষরিক\nপদসংখ্যা: ০৩টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা:  উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nপদের নাম: হিসাব সহকারী\nপদসংখ্যা: ০৭টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা:  উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nপদের নাম: সার্টিফিকেট সহকারী\nপদসংখ্যা: ০৩টি\nবেতন: ৯,৩০০-২২,৪৯০ টাকা (গ্রেড-১৬)\nশিক্ষাগত যোগ্যতা:  উচ্চমাধ্যমিক সার্টিফিকেট বা সমমানের পরীক্ষায় উত্তীর্ণ\nআবেদন ফি: টেলিটকের সার্ভিস চার্জ ১২ টাকাসহ ১১২ টাকা, তবে অনগ্রসর নাগরিকদের (ক্ষুদ্র নৃ-গোষ্ঠী, শারীরিক প্রতিবন্ধী ও তৃতীয় লিঙ্গের) জন্য সব পদে টেলিটকের সার্ভিস চার্জসহ মোট ৫৬ টাকা জমা দিতে হবে।\nচাকরির ধরন: অস্থায়ীভিত্তিতে\nপ্রার্থীর ধরন: নারী-পুরুষ (উভয়)\nবয়সসীমা: ১৮ থেকে ৩২ বছর\nকর্মস্থল: হবিগঞ্জ\nআবেদনের শেষ সময়: ২০ জানুয়ারি ২০২৬G\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdrfyjtpkqko",
    "title": "সন্ত্রাসবিরোধী আইনে পীরগাছা উপজেলা আ.লীগ নেতা মিলন গ্রেপ্তার",
    "publication_date": "2025-12-23T18:29:12+06:00",
    "keywords": "গ্রেপ্তার,আমার-দেশ,পীরগাছা,আওয়ামী-ক্যাডার,অপারেশন-ডেভিল-হান্ট-ফেইজ-২",
    "body": "অপারেশন ডেভিল হান্ট ফেজ-২ অভিযানে কার্যক্রম নিষিদ্ধ রংপুরের পীরগাছা উপজেলা আওয়ামী লীগের সাধারণ সম্পাদক ও সাবেক উপজেলা চেয়ারম্যান আব্দুল্লাহ আল মাহমুদ মিলনকে গ্রেপ্তার করেছে পুলিশ।\nমঙ্গলবার বিকেল সাড়ে ৩টার দিকে পীরগাছার নিজ বাড়ি থেকে তাকে গ্রেপ্তার করা হয়।\nগ্রেপ্তারের বিষয়টি নিশ্চিত করে পীরগাছা থানার ভারপ্রাপ্ত কর্মকর্তা একেএম খন্দকার মুহিব্বুল ইসলাম জানান, গোপন সংবাদের ভিত্তিতে সন্ত্রাসবিরোধী আইনে তাকে গ্রেপ্তার করা হয়েছে। আইনি প্রক্রিয়া শেষে আদালতের মাধ্যমে কারাগারে পাঠানো হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdjevcrhg5xw",
    "title": "মুরাদনগরে স্ত্রীকে ছুরিকাঘাত করে হত্যা করলো স্বামী",
    "publication_date": "2025-12-23T18:22:29+06:00",
    "keywords": "আমার-দেশ,হত্যা,মুরাদনগর-উপজেলা",
    "body": "কুমিল্লার মুরাদনগর উপজেলায় স্বামীর এলোপাতাড়ি ছুরিকাঘাতে তানজিনা আক্তার (১৯) নামের এক গৃহবধূ খুন হয়েছেন। স্থানীয় জনতা ঘাতক স্বামী কুদ্দুস ওরফে রুবেলকে (৩২) আটক করে পুলিশে সোপর্দ করেছে।\nমঙ্গলবার দুপুরে উপজেলা সদরের গোমতী ব্রিজের বেড়িবাঁধ সংলগ্ন এলাকায় প্রকাশ্য দিবালোকে এই ঘটনা ঘটে।\nনিহত তানজিনা উপজেলার ধামঘর ইউনিয়নের আড়ালিয়া গ্রামের তাজুল ইসলামের মেয়ে। ঘাতক রুবেল নবীপুর পশ্চিম ইউনিয়নের উত্তর ত্রিশ গ্রামের ইউনুস মিয়ার ছেলে।\nস্থানীয় সূত্রে জানা যায়, বিয়ের পর থেকে যৌতুকের জন্য ঘাতক রুবেল তার স্ত্রীকে প্রায়ই নির্যাতন করতো। এ নিয়ে গত ২২ ডিসেম্বর থানায় একটি লিখিত অভিযোগ দিয়েছিলেন তানজিনা।\nযৌতুকের জন্য ক্রমাগত চাপ ও থানায় অভিযোগের প্রেক্ষিতে ক্ষিপ্ত হয়ে মঙ্গলবার দুপুরে স্বামী রুবেল তার স্ত্রী তানজিনা আক্তারকে ধারালো ছুরি দিয়ে জনসম্মুখে এলোপাতাড়ি কোপালে ঘটনাস্থলেই তার মৃত্যু হয়।\nস্থানীয়রা তাৎক্ষণিক ঝুঁকি নিয়ে রুবেলকে আটক করে পুলিশে খবর দেয়। খবর পেয়ে মুরাদনগর থানা পুলিশ ঘটনাস্থল থেকে নিহতের লাশ উদ্ধার করে এবং ঘাতক স্বামীকে গ্রেপ্তার করে।\nমুরাদনগর থানার ভারপ্রাপ্ত কর্মকর্তা (ওসি) হাসান জামিল বলেন, “লাশ উদ্ধার করে ময়নাতদন্তের জন্য কুমিল্লা মেডিকেল কলেজ হাসপাতালের মর্গে পাঠানো হবে। ঘাতককে আটক করা হয়েছে এবং মামলা দায়েরের প্রস্তুতি চলছে।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdbpria8q46p",
    "title": "হাবিপ্রবিতে ৫৭৬ কোটি টাকার প্রকল্প একনেকে অনুমোদন",
    "publication_date": "2025-12-23T18:21:00+06:00",
    "keywords": "আমার-দেশ,হাজী-মোহাম্মদ-দানেশ-বিজ্ঞান-ও-প্রযুক্তি-বিশ্ববিদ্যালয়",
    "body": "হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ের (হাবিপ্রবি) অবকাঠামো উন্নয়ন ও আধুনিকায়নের জন্য গণপ্রজাতন্ত্রী বাংলাদেশ সরকারের মাননীয় প্রধান উপদেষ্টা প্রফেসর ড. মুহাম্মদ ইউনুস মহোদয়ের সভাপতিত্বে একনেক সভায় ৫৭৬ কোটি ৯০ লক্ষ টাকার প্রকল্প অনুমোদন দেওয়া হয়েছে।\nমঙ্গলবার (২৩ ডিসেম্বর ) ২০২৫-২৬ অর্থ বছরে একনেক সভায় প্রকল্পটি পাশ হয়। বিষয়টি নিশ্চিত করেছেন বিশ্ববিদ্যালয়ের প্ল্যানিং ডেভেলপমেন্ট এন্ড ওয়ার্কস সেকশনের পরিচালক প্রফেসর ড. মনিরুজ্জামান বাহাদুর।\nএই উন্নয়ন প্রকল্পের আওতায় একাডেমিক, প্রশাসনিক, গবেষণা ও সহায়ক অবকাঠামো নির্মাণের পাশাপাশি আধুনিক প্রযুক্তিনির্ভর শিক্ষার পরিবেশ গড়ে তোলার উদ্যোগ নেওয়া হয়েছে।\nজানা যায়, অভ্যন্তরীণ রাস্তা, ড্রেনেজ, সাব-স্টেশন, পানি সরবরাহ লাইন, গভীর নলকূপ, বাউন্ডারি ওয়াল ও ভূমি উন্নয়নসহ সার্বিক অবকাঠামো উন্নয়ন কাজও অন্তর্ভুক্ত রয়েছে।\nএছাড়াও এই প্রকল্পের আওতায় বিশ্ববিদ্যালয়ে আধুনিক ও টেকসই শিক্ষা অবকাঠামো নির্মাণের পরিকল্পনা রয়েছে। এর মধ্যে রয়েছে ১২-তলা অ্যাকাডেমিক ভবন, ছাত্র ও ছাত্রী হল, শিক্ষক-কর্মকর্তা আবাসন, প্রশাসনিক ভবনের ৪র্থ ও ৫ম তলা সম্প্রসারণ, মেডিকেল সেন্টারের ১ম ও ২য় তলা সম্প্রসারণ, ২-তলা নিরাপত্তা অফিস কাম আনসার ব্যারাক, কনফারেন্স সুবিধাসহ আধুনিক জিমনেসিয়াম এবং মসজিদের অনুভূমিক সম্প্রসারণ।\nএ বিষয়ে বিশ্ববিদ্যালয়ের প্ল্যানিং ডেভেলপমেন্ট এন্ড ওয়ার্কস সেকশনের পরিচালক প্রফেসর ড. মনিরুজ্জামান বাহাদুর‌ বলেন, এই প্রকল্প বাস্তবায়নের মাধ্যমে হাবিপ্রবির একাডেমিক ও গবেষণা কার্যক্রম আরও গতিশীল হবে, শিক্ষার্থী ও শিক্ষকদের আবাসন সংকট দূর হবে, এবং বিশ্ববিদ্যালয়ের সার্বিক একাডেমিক পরিবেশ আন্তর্জাতিক মানে উন্নীত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/health/amdw2fu7dawrv",
    "title": "শিশুর মনোযোগ কীভাবে বৃদ্ধি করা যায়",
    "publication_date": "2025-12-23T18:17:48+06:00",
    "keywords": "আমার-দেশ,শিশু,স্বাস্থ্য",
    "body": "শিশুর মন এমনিতেও খুব চঞ্চল। সারাদিন শুধু দৌড়ে বেড়ায়। বসিয়ে রাখাই সবচেয়ে বড় সমস্যা। যদিও বা পড়তে বসে, কিছুক্ষণ পরপরই নানা অজুহাতে উঠে যায়। বেশি বকাঝকা করলে চিৎকার ও কান্নাকাটি শুরু করে। এমন শিশুর ক্ষেত্রে মনোযোগ কীভাবে বৃদ্ধি করা যায়, সে নিয়ে চিন্তার অন্ত নেই মা-বাবার।\nকিন্তু বেড়ে ওঠার এই পর্যায়ে খেলার ছলেই তাদের বৌদ্ধিক বিকাশ ঘটানো যায়। মনঃসংযোগ বৃদ্ধি করা যায়। কিন্তু কীভাবে? চলুন জেনে নেওয়া যাক, আপনার শিশুকে মনোযোগী করতে যা করা উচিত।\nমননশীল খেলা\nনানা রকম আকার ম্যাচ করতে দেওয়া, জিগস পাজল ও দাবা খেলা শিশুর ধীরে চলার শিক্ষা দেয়। ম্যাচ করতে গেলে ভাবতে হয়, মন দিতে হয়। এতেই তাদের মস্তিষ্কের বিকাশ ঘটে। একই সঙ্গে পাজল সমাধান করার আনন্দ এবং তাদের আবার এ ধরনের খেলায় উৎসাহ জোগায়।\nগল্প বলার খেলা\nশুরুতেই অভিভাবকরা একটি গল্প শুরু করবেন। কয়েকটি বাক্য বলার পর শিশুকে গল্পটি এগিয়ে নিয়ে যেতে বলুন। আরও কয়েকটি বাক্য জুড়তে বলুন। এভাবে শিশু নতুন নতুন শব্দচয়ন করা যেমন শিখবে, ঠিক তেমনই কল্পনা শক্তিরও বিকাশ ঘটবে। ভাষার ওপর দখল বাড়বে এবং সৃজনশীলতারও বিকাশ হবে।\nকাউন্টিং ব্যাকওয়ার্ড\nআপনার শিশুকে ১ থেকে ১০০ অবধি গুনতে বলুন। তারপর ১০০ থেকে ১ অবধি পেছন দিকে গুনতে বলুন। শুরুতে হোঁচট খাবে, কিন্তু পরে তা অভ্যাসে পরিণত হবে। এই সহজ খেলা বুদ্ধির বিকাশ ঘটাবে, মনঃসংযোগও বৃদ্ধি করবে। স্থির হয়ে বসে ভাবনাচিন্তা করতে পারবে শিশু।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdj2i2piarf0",
    "title": "পাকিস্তানের এফ-১৬ যুদ্ধবিমান বহর আধুনিকায়নে অনুমোদন দিল যুক্তরাষ্ট্র",
    "publication_date": "2025-12-23T18:09:58+06:00",
    "keywords": "আমার-দেশ,পাকিস্তান,যুদ্ধবিমান",
    "body": "পাকিস্তানের এফ-১৬ যুদ্ধবিমান বহরের জন্য ৬৮৬ মিলিয়ন ডলার মূল্যের একটি সামরিক আপগ্রেড প্যাকেজ অনুমোদন করেছে যুক্তরাষ্ট্র। মার্কিন প্রতিরক্ষা সুরক্ষা সহযোগিতা সংস্থা (DSCA) এ সংক্রান্ত ফরেন মিলিটারি সেলস (FMS) প্রস্তাব অনুমোদন করে কংগ্রেসকে আনুষ্ঠানিকভাবে অবহিত করেছে। খবরডনের।\nমার্কিন আইন অনুযায়ী কংগ্রেসের জন্য নির্ধারিত ৩০ দিনের পর্যালোচনা সময়সীমার মধ্যে কোনো আপত্তি না আসায় প্রস্তাবিত বিক্রয়টি কার্যকর হয়। এই প্রক্রিয়া অস্ত্র রপ্তানি নিয়ন্ত্রণ আইন ও বার্ষিক বরাদ্দ আইনের আওতায় সম্পন্ন হয়েছে।\nএফ-১৬ নির্মাতা লকহিড মার্টিনকে এই আপগ্রেড প্যাকেজের প্রধান ঠিকাদার হিসেবে মনোনীত করা হয়েছে। প্যাকেজটিতে হার্ডওয়্যার ও সফ্টওয়্যার আপগ্রেড, রক্ষণাবেক্ষণ, আধুনিকায়ন ও প্রযুক্তিগত সহায়তা অন্তর্ভুক্ত রয়েছে।\nমোট ব্যয়ের মধ্যে ৩৭ মিলিয়ন ডলার প্রধান প্রতিরক্ষা সরঞ্জামের জন্য এবং বাকি ৬৪৯ মিলিয়ন ডলার রক্ষণাবেক্ষণ ও আধুনিকায়ন পরিষেবায় ব্যয় হবে। এতে ৯২টি লিঙ্ক-১৬ ডেটা-লিংক সিস্টেম, এভিওনিক্স আপগ্রেড, নিরাপদ যোগাযোগ ব্যবস্থা ও প্রশিক্ষণ সরঞ্জাম রয়েছে।\nকংগ্রেসে জমা দেওয়া বিজ্ঞপ্তিতে বলা হয়েছে, এই আপগ্রেডের লক্ষ্য পাকিস্তানের ব্লক-৫২ ও মিডলাইফ-আপগ্রেড এফ-১৬ বিমানের পরিষেবা জীবন ২০৪০ সাল পর্যন্ত বাড়ানো এবং যুক্তরাষ্ট্র ও অংশীদার বাহিনীর সঙ্গে আন্তঃকার্যক্ষমতা বজায় রাখা।\nDSCA জানিয়েছে, এই বিক্রয় মার্কিন পররাষ্ট্রনীতি ও জাতীয় নিরাপত্তা স্বার্থকে সমর্থন করবে, সন্ত্রাসবাদ বিরোধী সহযোগিতা জোরদার করবে এবং আঞ্চলিক সামরিক ভারসাম্যে কোনো পরিবর্তন আনবে না।\nউল্লেখ্য, পাকিস্তান প্রথম ২০২১-২২ সালে এই আপগ্রেডের অনুরোধ জানায়। DSCA প্রস্তাবটি সমর্থন করলেও বাইডেন প্রশাসন সে সময় বিজ্ঞপ্তি জারি করেনি। ২০২৪ সালের ডিসেম্বরে একটি বিজ্ঞপ্তি প্রকাশিত হলেও তা এগোয়নি। পরবর্তীতে ট্রাম্প প্রশাসনের অধীনে ২০২৫ সালের ডিসেম্বরে নতুন করে কংগ্রেসে নোটিফিকেশন পাঠানো হয় এবং আপত্তি না আসায় বিক্রয়টি অনুমোদিত হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdchlzzjqvkm",
    "title": "তারেক রহমানের প্রত্যাবর্তন, চাটমোহর থেকে ঢাকায় যাচ্ছে স্পেশাল ট্রেন",
    "publication_date": "2025-12-23T18:05:33+06:00",
    "keywords": "বিএনপি,আমার-দেশ,পাবনা,চাটমোহর",
    "body": "বিএনপির ভারপ্রাপ্ত চেয়ারম্যান তারেক রহমানের আগামী (২৫ ডিসেম্বর) বৃহস্পতিবার স্বদেশ প্রত্যাবর্তন উপলক্ষে সারাদেশ থেকে ঢাকায় যাবে দশটি স্পেশাল ট্রেন। এরমধ্যে একটি স্পেশাল ট্রেন যাচ্ছে পাবনার চাটমোহর থেকে।\nকেন্দ্রীয় কৃষকদলের প্রচার সম্পাদক অধ্যাপক শামসুর রহমান শামস জানান, পাবনার নির্বাচনি ৩,৪,৫ আসনের ধানের শীষের প্রার্থী কেন্দ্রীয় কৃষক দলের সভাপতি কৃষিবিদ হাসান জাফির তুহিন, বিএনপি চেয়ারপার্সন বেগম খালেদা জিয়ার বিশেষ সহকারী অ্যাডভোকেট শামসুর রহমান শিমুল বিশ্বাস এবং চেয়ারপার্সন বেগম খালেদা জিয়ার উপদেষ্টা হাবিবুর রহমান হাবিবের সার্বিক তত্ত্বাবধানে বুধবার (২৪ ডিসেম্বর) রাত সাড়ে ১১টায় চাটমোহর রেলস্টেশন থেকে এই স্পেশাল ট্রেন ঢাকার উদ্দেশ্যে ছাড়বে।\nএই স্পেশাল ট্রেনে চাটমোহর, ভাগুরা,ফরিদপুর ঈশ্বরদী, আটঘরিয়া, পাবনা সদরসহ বিভিন্ন উপজেলার বিএনপি ও এর সকল অঙ্গ সংগঠনের কয়েক হাজার নেতা কর্মী ঢাকায় দলের ভারপ্রাপ্ত চেয়ারম্যান তারেক রহমান মহোদয়ের সংবর্ধনা অনুষ্ঠানে যোগদান করবেন বলেও জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdtggflei5fw",
    "title": "কোনো নিরীহ সমালোচনাকারীকে গ্রেপ্তার-হয়রানি করা যাবে না: হেফাজতে ইসলাম",
    "publication_date": "2025-12-23T18:00:39+06:00",
    "keywords": "গ্রেপ্তার,আমার-দেশ,হেফাজতে-ইসলাম",
    "body": "প্রথম আলো-ডেইলি স্টারে হামলার অভিযোগে কোনো নিরীহ সমালোচনাকারীকে গ্রেপ্তার বা নির্যাতন করা যাবে না জানিয়ে কড়া বিবৃতি দিয়েছেন হেফাজতে ইসলাম বাংলাদেশের আমির আল্লামা মুহিব্বুল্লাহ বাবুনগরী ও আল্লামা সাজেদুর রহমান।\nমঙ্গলবার গণমাধ্যমে পাঠানো বিবৃতিতে তারা বলেন, আমরা আগেও বলেছি, মার্কিন ওয়ার অন টেরর-এর সিপাহি ও ভারতপন্থি হিসেবে সমালোচিত ও নিন্দিত প্রথম আলো-ডেইলি স্টারের বিরুদ্ধে প্রতিবাদের ভাষা সহিংস হওয়া আমরা সমর্থন করি না। কিন্তু পত্রিকা দুটিতে হামলার অভিযোগে কোনো নিরীহ সমালোচনাকারীকে গ্রেপ্তার কিংবা তুলে নিয়ে হয়রানি বা নির্যাতন করা যাবে না। গ্রেপ্তারকৃতদের মধ্যে যারা নিরীহ সমালোচনাকারী, তাদের অবিলম্বে মুক্তি দিতে হবে। অন্যথায় ভারতপন্থি পত্রিকা দুটির ওপর বাংলাদেশপন্থি ছাত্র-জনতার ক্ষোভ বাড়বে বৈ কমবে না।\nএছাড়া প্রধান উপদেষ্টার প্রেস বিজ্ঞপ্তিতে গ্রেপ্তারকৃতদের মধ্যে শুধু একজনের পরিচয়ে তার প্রাক্তন শিক্ষাপ্রতিষ্ঠান তথা মাদরাসার নাম উল্লেখ করা হয়েছে। এমন উদ্দেশ্যপ্রণোদিত শয়তানির আমরা তীব্র নিন্দা জানাই।\nহেফাজত নেতারা বলেন, ফ্যাসিস্ট আমলে আমার দেশ সম্পাদক মাহমুদুর রহমান গ্রেপ্তার হলে প্রথম আলো সেটির ‘ন্যায্যতা’ উৎপাদনে সম্পাদকীয় ছাপিয়েছিল। ২০১৩ সালে শাহবাগের ফ্যাসিবাদের পক্ষে দালালি করা পত্রিকাটির সম্পাদক মতিউর রহমান সম্প্রতি সোশ্যাল মিডিয়াকে ‘চ্যালেঞ্জ’ বলে উল্লেখ করেছেন। কারণ, সম্ভবত সোশ্যাল মিডিয়ার কারণে তার পত্রিকা ওয়ান ইলেভেনের মতো গণবিরোধী ফ্রেমিং ও বয়ান প্রতিষ্ঠা করতে এখন ব্যর্থ হচ্ছে। কৌতুকের বিষয়, চব্বিশের ২৬ জুলাই ডেইলি স্টারে এক কলামে আন্দোলনকারী ছাত্র-জনতাকে দমনে পতিত ফ্যাসিস্ট হাসিনা সরকারকে সহায়তা করতে উদগ্রীব সম্পাদক মাহফুজ আনাম আজ কোনো কোনো জুলাই নায়কের ‘কমরেড’ বনে গেছেন!\nতারা বলেন, নিকট অতীতে দিগন্ত টিভি বন্ধ করে শত শত সাংবাদিককে নিমিষে বেকার করে দেয়া হয়েছিল; সংগ্রাম পত্রিকার অফিস ভাঙচুর করে প্রবীণ সম্পাদক আবুল আসাদকে লাঞ্ছিত করে গ্রেপ্তার করা হয়েছিল; নয়া দিগন্তের অফিসে আগুন লাগানো হয়েছিল। সেসময় সুশীল নাগরিক সমাজ প্রতিবাদে রাস্তায় নামলে আজকে তারা নৈতিক প্রশ্নের মুখোমুখি হতেন না।\nহেফাজতে ইসলামের নেতারা আরো বলেন, বাংলাদেশে ‘জঙ্গি’ ন্যারেটিভের গডফাদার প্রথম আলো। আর তার দোসর ডেইলি স্টার সেসব ন্যারেটিভ বিদেশিদের গলাধঃকরণ করিয়েছে। এভাবে পতিত ফ্যাসিস্ট হাসিনার আমলে এদেশের অগণিত আলেম, মাদরাসাছাত্র ও ধর্মপ্রাণ তরুণকে ‘জঙ্গিবাদে’র তকমা দিয়ে জেল-জুলুমের সম্মতি উৎপাদন করা হয়েছিল। এর দায় পত্রিকা দুটি কখনো এড়াতে পারে না। ওয়ান ইলেভেনের সময় পত্রিকা দুটির গণবিরোধী ভূমিকা আজও আমাদের জন্য সতর্কতা। প্রথম আলো-ডেইলি স্টার নিছক গণমাধ্যম নয়, বরং এদেশে দিল্লির সাউথ ব্লকের এজেন্ডা ও বিশেষ মতাদর্শিক রাজনীতির ফুটসোলজার হিসেবে ভাড়া খাটা প্রতিষ্ঠান। তাদের বিরুদ্ধে বাংলাদেশপন্থি ছাত্র-জনতার শান্তিপূর্ণ প্রতিবাদ জারি থাকবে ইনশাআল্লাহ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/religion-islam/amdo2qnkheauz",
    "title": "বিদায়ের সময় ‘আল্লাহ হাফেজ’ বলার অর্থ কী",
    "publication_date": "2025-12-23T17:59:36+06:00",
    "keywords": "আমার-দেশ,ধর্ম",
    "body": "কোনো মজলিসে গেলে, কারো বাড়িতে গেলে বা কারো সাথে দেখা হলে  ‘আসসালামু আলাইকুম’ বলা সুন্নত। কাউকে বিদায় জানানোর সময় বা কারো কাছ থেকে বিদায় নেওয়ার সময় আমাদের দেশে ‘আল্লাহ হাফেজ’ বলার প্রচলন আছে। ‘আল্লাহ হাফেজ’ অর্থ ‘আল্লাহ হেফাজত করুন' বা 'আল্লাহই আপনার হেফাজতকারী হোন!’\nআবু হোরায়রা (রা.) বর্ণিত রাসুলুল্লাহ (সাল্লাল্লাহু আলাইহি ওয়াসাল্লাম) বলেছেন, যখন তোমাদের কেউ মজলিসে পৌঁছবে তখন যেন সে সালাম করে। এরপর যদি তার সেখানে বসতে ইচ্ছে হয় তবে বসবে। পরে যখন উঠে দাঁড়াবে তখনও সে যেন সালাম দেয়।\nপ্রথম সালাম পরবর্তী সালামের চেয়ে বেশি গুরুত্বপূর্ণ নয়। (অর্থাৎ মজলিসে প্রবেশের সময় এবং বের হওয়ার সময় উভয় সময়ে সালাম দেওয়া সমান গুরুত্বপূর্ণ।) (সুনানে তিরমিজি: ২৭০৬)\nসুতরাং কারো সাথে দেখা হলে যেমন সালাম দেওয়া সুন্নত, বিদায়ের সময়ও সালাম দেওয়াই গুরুত্বপূর্ণ সুন্নত।\nবিদায়ের সময় কল্যাণের দোয়া হিসেবে ‘আল্লাহ হাফেজ’, ‘খোদা হাফেজ’, ইত্যাদি বলাও জায়েজ ও উত্তম, কিন্তু নবীজি (সা.) থেকে বর্ণিত না হওয়ায় এটিকে সুন্নত বলা যায় না। বরং সুন্নত হলো সালাম দেওয়া যেমন নবীজি (সা.) করেছেন ও নির্দেশনা দিয়েছেন।\nতাই বিদায়ের সময় অবশ্যই সালাম দেওয়া উচিত। সালাম দেওয়ার পাশাপাশি ‘আল্লাহ হাফেজ’ বলা যেতে পারে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd9dxbv0qlcc",
    "title": "পটিয়ায় দলীয় প্রার্থীর বিরুদ্ধে মনোনয়ন ফরম নিলেন বিএনপির দুই নেতা",
    "publication_date": "2025-12-23T17:48:48+06:00",
    "keywords": "আমার-দেশ,চট্টগ্রাম,পটিয়া",
    "body": "চট্টগ্রাম-১২ (পটিয়া) আসনের মনোনয়ন ফরম কিনেছেন বিএনপির জাতীয় নির্বাহী কমিটির সদস্য ও পটিয়ার সাবেক সংসদ সদস্য গাজী মুহাম্মদ শাহজাহান জুয়েল ও চট্টগ্রাম দক্ষিণ জেলা বিএনপির যুগ্ম আহবায়ক সাইফুদ্দীন সালাম মিঠু।\nমঙ্গলবার তারা পটিয়া উপজেলা নির্বাহী অফিসার ও সহকারী রিটার্নিং অফিসার কার্যালয় থেকে তাদের প্রতিনিধি পাঠিয়ে মনোনয়ন ফরম সংগ্রহ করেন। এই দুই নেতাসহ মোট ৪জন পটিয়া আসনে যাকে প্রাথমিক ভাবে মনোনয়ন দেয়া হয়েছে তাঁর বিরুদ্ধে দলের ভারপ্রাপ্ত চেয়ারম্যান বরাবর অভিযোগ দেন।\nএ আসনে বিএনপি থেকে প্রাথমিক তালিকায় জেলা বিএনপির সদস্য এনামুল হক এনামকে মনোনয়ন দেয়া হয়। তিনি গত ১৮ ডিসেম্বর নির্বাচনী রিটার্নিং অফিসারের কার্যালয় থেকে মনোনয়ন ফরম সংগ্রহ করেন।\nজানা গেছে, চট্টগ্রাম-১২ পটিয়া আসন থেকে ২৩ ডিসেম্বর মঙ্গলবার পর্যন্ত বিএনপির এনামুল হক এনাম, গাজী মু. শাহজাহান জুয়েল, সাইফুদ্দীন সালাম মিঠু, জামায়াতে ইসলামীর ডা. ফরিদুল আলম, জাতীয় পার্টির নুরুচ্ছফা সরকার, ইসলামী ফ্রন্টের সৈয়দ এয়ার মুহাম্মদ পেয়ারু, ইনসানিয়াত বিপ্লবের আবু তাহের হেলালী ও স্বতন্ত্র প্রতিকে শাহাদাত হোসেন হিরুসহ ৮জন প্রার্থী মনোনয়ন ফরম সংগ্রহ করেন।\nমনোনয়ন ফরম সংগ্রহ করা প্রসঙ্গে চট্টগ্রাম দক্ষিণ জেলা বিএনপির যুগ্ম আহবায়ক সাইফুদ্দীন সালাম মিঠু বলেন, এখনো পর্যন্ত দল থেকে চূড়ান্ত ভাবে প্রার্থীর নাম ঘোষণা হয়নি। আমি আশাবাদী দলীয় মনোনয়ন পাব। দলীয় মনোনয়ন না পেলে নির্বাচনে অংশ নিবেন কিনা এমন প্রশ্নে বলেন, দলীয় ভাবে যখন চূড়ান্ত প্রার্থীর নাম ঘোষণা করা হবে কখন ধানের শীষের প্রার্থীর পক্ষেই কাজ করবো। দলীয় সিদ্ধান্তের বাইরে নির্বাচন করার কোন পরিকল্পনা নেই। যাকে   প্রাথমিক মনোনয়ন দেয়া হয়েছে তার বিরুদ্ধে আপত্তি দেয়ার বিষয়ে বলেন, আশা করছি ভারপ্রাপ্ত চেয়ারম্যান দেশে আসলে সিদ্ধান্ত পেয়ে যাব।\nপটিয়া উপজেলা নির্বাহী অফিসার ও সহকারী রিটার্নিং অফিসারের কার্যালয়ের কর্মকর্তা বিদ্যুৎ দেব জানান, পটিয়া অফিস থেকে এ পর্যন্ত ৮জন প্রার্থী মনোনয়ন ফরম সংগ্রহ করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdt2ieasyjqm",
    "title": "চকবাজারে পলিথিনে মোড়ানো নবজাতকের লাশ উদ্ধার",
    "publication_date": "2025-12-23T17:48:11+06:00",
    "keywords": "আমার-দেশ,নবজাতক",
    "body": "রাজধানীর চকবাজারের চাঁদনী ঘাট এলাকা থেকে এক নবজাতক পুত্রসন্তানের লাশ উদ্ধার করেছে পুলিশ। মঙ্গলবার দুপুরে স্থানীয় একটি চিপাগলি থেকে লাশটি উদ্ধার করা হয়।\nচকবাজার থানার উপ-পরিদর্শক (এসআই) আশরাফুল আলম বিষয়টি নিশ্চিত করেছেন। তিনি জানান, মঙ্গলবার দুপুরে স্থানীয়দের মাধ্যমে সংবাদ পেয়ে পুলিশ চাঁদনী ঘাট এলাকার একটি চিপা গলিতে কালো পলিথিন ব্যাগে মোড়ানো অবস্থায় ওই নবজাতকের লাশ পড়ে থাকতে দেখে। পরে পুলিশ সেটি উদ্ধার করে থানায় নিয়ে আসে।\nএসআই আশরাফুল আলম আরও জানান, উদ্ধার হওয়া নবজাতকটি একটি পুত্রসন্তান, যার বয়স আনুমানিক একদিন। কে বা কারা নবজাতকটিকে সেখানে ফেলে গেছে, তা এখনো জানা যায়নি।\nপুলিশ জানায়, আইনি প্রক্রিয়া শেষে বিকেলে ময়নাতদন্তের জন্য নবজাতকের মরদেহ ঢাকা মেডিকেল কলেজ (ঢামেক) হাসপাতালের মর্গে পাঠানো হয়েছে। ময়নাতদন্তের প্রতিবেদন পেলে মৃত্যুর প্রকৃত কারণ নিশ্চিত হওয়া যাবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdji05qcyts6",
    "title": "নির্বাচনের আগে ‘এখানে রাজনৈতিক আলাপ জরুরি’",
    "publication_date": "2025-12-23T17:40:19+06:00",
    "keywords": "বিনোদন,সিনেমা,মুক্তি",
    "body": "ছাত্র–জনতার অভ্যুত্থান ও দেশের সুদীর্ঘ রাজনৈতিক প্রেক্ষাপটের গল্প তুলে ধরা হয়েছে ‘এখানে রাজনৈতিক আলাপ জরুরি’ সিনেমায়। এটি বছর শেষে মুক্তির কথা থাকলেও শেষ মুহূর্তে পিছিয়েছে। সিনেমাটি মুক্তি পাবে আসন্ন জাতীয় সংসদ নির্বাচনের আগে অর্থাৎ ১৬ জানুয়ারি।\nসিনেমার মুক্তি প্রসঙ্গে রোববার সন্ধ্যায় বিএফডিসির ভিআইপি প্রজেকশন হলে এক সংবাদ সম্মেলনের আয়োজন করা হয়। সেখানে জানানো হয়, সিনেমাটি এ বছর মুক্তি না দিয়ে নতুন বছরে মুক্তি দেওয়ার সিদ্ধান্ত হয়েছে।\nবাঙালি জাতিসত্তার বিভাজনের বেদনাবিধুর জন্মলগ্ন থেকে শুরু করে স্বাধীনতার রক্তক্ষয়ী সংগ্রাম, দীর্ঘদিনের গণতান্ত্রিক লড়াই পেরিয়ে সাম্প্রতিক ছাত্র আন্দোলনের প্রেক্ষাপটে নির্মিত হয়েছে সিনেমাটি।\nএর গল্প লিখেছেন ও প্রযোজনা করেছেন খালিদ মাহবুব তুর্য। আর এটি পরিচালনা করেছেন আহমেদ হাসান সানি। প্রথম সিনেমা প্রসঙ্গে পরিচালক আহমেদ হাসান সানি বলেন, ‘রাজনৈতিক আলাপের অভ্যাসটা জরুরি। মানুষ যত রাজনৈতিকভাবে সচেতন হবে, তত দেশকে নিয়ে ভাবতে শিখবে। আমরা সারা জীবন দেখে এসেছি হোটেলে, বাসে, রেস্টুরেন্টে বড় করে লেখা থাকে, এখানে রাজনৈতিক আলাপ নিষিদ্ধ। রাজনৈতিক আলাপ করাকে ট্যাবু হিসেবে দেখেছি আমরা। এই ট্যাবুকে ভাঙার লক্ষ্যে সিনেমাটি করা।’\nসিনেমার কেন্দ্রীয় চরিত্রে অভিনয় করেছেন ইমতিয়াজ বর্ষণ। গুরুত্বপূর্ণ চরিত্রে অভিনয় করেছেন আজাদ আবুল কালাম, এ কে আজাদ সেতু, কেয়া আল জান্নাহ, তানভীর অপূর্বসহ অনেকেই।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdcdiwtzlhrz",
    "title": "দীপু হত্যার মতো আরও ঘটনা ঘটার শঙ্কা সিইসির",
    "publication_date": "2025-12-23T17:38:26+06:00",
    "keywords": "নির্বাচন,আমার-দেশ,সিইসি",
    "body": "প্রধান নির্বাচন কমিশনার (সিইসি) এ এম এম নাসির উদ্দিন বলেছেন, জাতীয় সংসদ নির্বাচনকে কেন্দ্র করে সম্প্রতি ময়মনসিংহে ঘটে যাওয়া দীপু হত্যার মতো আরও অনেক ঘটনা হওয়ার সম্ভাবনা রয়েছে বলে জানিয়েছেন।\nমঙ্গলবার রাজধানীর আগারগাঁওয়ে নির্বাচন ভবনের অডিটোরিয়ামে ডিসি-এসপি, সব রেঞ্জের ডিআইজি, বিভাগীয় কমিশনার ও আঞ্চলিক নির্বাচন কর্মকর্তাদের সঙ্গে সম্মেলনে এ কথা বলেন সিইসি।\nসিইসি বলেন, ময়মনসিংহে একজন হিন্দুকে পুড়িয়ে মেরেছে। এ ধরনের ঘটনা আরও হওয়ার সম্ভাবনা রয়েছে। এ ধরনের ঘটনা যাতে না ঘটে সে ব্যবস্থা নিতে হবে। সাম্প্রদায়িক সম্প্রীতি যাতে অটুট থাকে তা নিশ্চিত করতে হবে।\nসভায় আইনশৃঙ্খলা পরিস্থিতি নিয়ন্ত্রণে ডিসি-এসপিদের আশ্বাসের কথা তুলে ধরে সিইসি বলেন, তাদের কথা শুনে আমার বুকের জোর বেড়েছে। আমার একমাত্র অ্যাজেন্ডা দেশ ও জাতির জন্য। আপনাদের সহযোগিতা পেলে তা সফল করতে পারব। কোনো রকম পক্ষপাতদুষ্ট হয়ে কাজ করবেন না।\nতিনি বলেন, দুজন ব্যক্তি আমাদের কাছে ভিভিআইপি। আইন থাকলে এখনই ঘোষণা করে দিতাম একজন রিটার্নিং কর্মকর্তা ও অন্যজন সহকারী রিটার্নিং কর্মকর্তা।\nনির্বাচনী আচরণবিধি লঙ্ঘনের বিষয়টি উল্লেখ করে প্রার্থীদের উদ্দেশ্যে প্রধান নির্বাচন কমিশনার বলেন, আমরা দেখেছি ঢাকা শহর পোস্টারে ছেয়ে গেছে। কিন্তু আপনারা যে সরাচ্ছেন তা কিন্তু দেখছি না।\nতিনি আরও বলেন, ইসি এখন অভিযোগ দাখিলের দপ্তর হয়ে গেছে। মানুষকে জানাতে হবে কোথায় অভিযোগ করবে।  অভিযোগ দায়েরের জন্য সেন্টার করতে হবে এবং ওই সেন্টার থেকে অভিযোগ ম্যাজিস্ট্রেটের কাছে পাঠাতে হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdrdygk3unnk",
    "title": "কুড়িগ্রাম-২ আসনে এনসিপির মনোনয়নপত্র সংগ্রহ করলেন আতিক মুজাহিদ",
    "publication_date": "2025-12-23T17:33:12+06:00",
    "keywords": "আমার-দেশ,এনসিপি",
    "body": "আসন্ন জাতীয় সংসদ নির্বাচনকে সামনে জেলা রিটার্নিং অফিসারের কার্যালয় থেকে মনোনয়ন পত্র সংগ্রহ করেছেন কুড়িগ্রাম-২ আসনের এনসিপির কেন্দ্রীয় যুগ্ম আহ্বায়ক ও রংপুর বিভাগীয় সাংগঠনিক সম্পাদক ড. আতিক মুজাহিদ।\nকুড়িগ্রাম জেলা রিটার্নিং অফিসারের কার্যালয়ে এনসিপির নেতৃবৃন্দের হাতে মনোনয়ন পত্র তুলে দেন অতিরিক্ত জেলা ম্যাজিস্ট্রেট মো. আসাদুজ্জামান।\nমঙ্গলবার দুপুর ১২ টায় আতিক মুজাহিদের পক্ষে মনোনয়ন পত্র সংগ্রহ করেন এনসিপির জেলা আহ্বায়ক মুকুল মিয়া ও সদস্য সচিব মাসুম মিয়া।\nএসময় উপস্থিত ছিলেন অতিরিক্ত জেলা প্রশাসক বিএম কুদরাত-এ-খুদা, এনসিপির জেলা শাখার সিনিয়র যুগ্ম আহ্বায়ক মাহমুদুল হাসান জুয়েল, যুগ্ম আহ্বায়ক আসাদুজ্জামান, হাফিজুর রহমান খান, রাজু আহমেদ রাজ্জাক, সাংগঠনিক সম্পাদক মোজাম্মেল হক বাবু, সিনিয়র যুগ্ম সদস্য সচিব মাওলানা দিনার মিনহাজ, জাতীয় নারী শক্তির জেলা আহ্বায়ক নাসিরা খন্দকার নিসা, জাতীয় ছাত্র শক্তির জেলা শাখার সদস্য সচিব সাদিকুর রহমান প্রমুখ।\nমনোনয়ন সংগ্রহ শেষে এনসিপির জেলা আহ্বায়ক মুকুল মিয়া বলেন, জুলাই অভূত্থানের শক্তি হিসেবে জনগণের কাছে আমরা যথেষ্ট সারা পাচ্ছি। মাঠে-ময়দানে শাপলা কলির ব্যাপক জনপ্রিয়তা লক্ষ্য করছি। আমরা প্রত্যাশা করছি একজন শিক্ষিত ও মার্জিত প্রার্থী হিসেবে আমাদের আতিক মুজাহিদকে জনগণ বেছে নেবে। স্বাধীনতার ৫৪ বছরেও তার মতো শিক্ষিত নেতৃত্ব কুড়িগ্রামে আসেনি। তারচেয়েও বড় কথা হচ্ছে তরুণ নেতৃত্ব হিসেবে কুড়িগ্রামবাসী তাকে যথেষ্ট সমর্থন জানাচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd3x7xhyenid",
    "title": "হাতিয়ায় চর দখল নিয়ে দুই পক্ষের সংঘর্ষে নিহত ৫",
    "publication_date": "2025-12-23T17:30:40+06:00",
    "keywords": "সংঘর্ষ,আমার-দেশ,হাতিয়া",
    "body": "নোয়াখালীর বিচ্ছিন্ন দ্বীপ উপজেলা হাতিয়ার জাগলার চর দখলকে কেন্দ্র করে দুই গ্রুপের গোলাগুলিতে ৫ জন নিহত হয়েছেন। এ সময় গুলিবিদ্ধসহ উভয় পক্ষের আরও অনেকে আহত হয়েছেন।\nমঙ্গলবার সকাল থেকে সামছুদ্দিন ও আলা উদ্দিন গ্রুপের মধ্যে এ সংঘর্ষের ঘটনা ঘটেছে বলে জানা গেছে।\nনিহতরা হলেন—সামছুদ্দিন ওরফে কোপা সামছু গ্রুপের সামছুদ্দিন, তার ছেলে মোবারক হোসেন এবং আলা উদ্দিন গ্রুপের আলা উদ্দিনসহ মোট ৫ জন। এর মধ্যে আলা উদ্দিনের মরদেহ ২৫০ শয্যাবিশিষ্ট নোয়াখালী জেনারেল হাসপাতালের মর্গে রাখা হয়েছে।\nস্থানীয় একাধিক সূত্র জানায়, জাগলার চরে বর্তমানে কয়েক শ ভূমিহীন পরিবার বসবাস করছে। চরের অর্ধেক জমি খাস এবং অর্ধেক ব্যক্তি মালিকানাধীন। কিন্তু দীর্ঘদিন ধরে সামছুদ্দিন চরের জমি দখল করে প্রতি একর ২২ হাজার থেকে ২৫ হাজার টাকা করে ভূমিহীনদের কাছে বিক্রি করে আসছিল। তবে গত কিছুদিন ধরে বিক্রির টাকা মুশফিক ও ফরিদ কমান্ডারকে দিচ্ছিল না সে। এরই জের ধরে মুশফিক ও ফরিদের হয়ে মঙ্গলবার সকালে আলা উদ্দিন, শীর্ষ ডাকাত কাউয়া কামাল ও নিজাম মেম্বারের নেতৃত্বে ২০-২৫ জন অস্ত্রধারী চর দখলে যায়।\nএকপর্যায়ে চরে থাকা সামছুদ্দিনের লোকজনের সঙ্গে তাদের গোলাগুলি শুরু হয়। এতে আলা উদ্দিনসহ উভয় পক্ষের কয়েকজন গুলিবিদ্ধ হন, যার মধ্যে ৫ জন নিহত হয়েছেন। বিকেলে আলা উদ্দিনকে ২৫০ শয্যাবিশিষ্ট নোয়াখালী জেনারেল হাসপাতালে নিয়ে আসলে চিকিৎসক তাকে মৃত ঘোষণা করেন।\nএ বিষয়ে হাতিয়া থানার ভারপ্রাপ্ত কর্মকর্তা (ওসি) মো. সাইফুল আলম জানান, এ পর্যন্ত এ ঘটনায় পাঁচজন নিহত হয়েছে। আমরা মরদেহগুলো উদ্ধার করেছি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd36gyakmbpx",
    "title": "চিকিৎসক রোগীকে নির্যাতন করার ভাইরাল ভিডিও সম্পর্কে যা জানা গেল",
    "publication_date": "2025-12-23T17:30:16+06:00",
    "keywords": "ভারত,আমার-দেশ,রোগী,চিকিৎসক",
    "body": "ভারতের উত্তরাঞ্চলের হিমাচল প্রদেশের শিমলায় একটি সরকারি হাসপাতালে চিকিৎসকের হাতে রোগী নির্যাতনের একটি ভিডিও সামাজিক যোগাযোগমাধ্যমে ছড়িয়ে পড়ে তীব্র সমালোচনার জন্ম দিয়েছে। ঘটনাটি ঘটেছে দেশটির শিমলার ইন্দিরা গান্ধী মেডিকেল কলেজ ও হাসপাতাল (আইজিএমসি)-এ।\nব্রিটিশ সংবাদমাধ্যমটেলিগ্রাফ-এর প্রতিবেদনে বলা হয়, সোমবার চিকিৎসা সংক্রান্ত একটি তর্কের সময় এক চিকিৎসক শ্বাসকষ্টে ভোগা এক রোগীকে শারীরিকভাবে লাঞ্ছিত করেন বলে অভিযোগ উঠেছে।\nভুক্তভোগী রোগীর নাম অর্জুন পানওয়ার। তিনি চিকিৎসা পরীক্ষার জন্য আইজিএমসি হাসপাতালে যান। পরীক্ষার সময় শ্বাসকষ্ট অনুভব করায় তিনি অন্য একটি ওয়ার্ডের একটি বিছানায় শুয়ে পড়েন।\nঅভিযোগ অনুযায়ী, সংশ্লিষ্ট চিকিৎসক কোনো উস্কানি ছাড়াই রোগীর সঙ্গে রূঢ় ভাষায় কথা বলতে শুরু করেন। এ নিয়ে রোগী আপত্তি জানালে দুজনের মধ্যে তর্ক শুরু হয়।\nঅর্জুন পানওয়ার জানান, “আমার ব্রঙ্কোস্কোপি করানো হয়েছিল এবং শ্বাস নিতে কষ্ট হচ্ছিল। আমি যখন অক্সিজেন চাই, তখন চিকিৎসক আমার ভর্তি থাকার বৈধতা নিয়ে প্রশ্ন তোলেন।”\nতিনি আরও বলেন, “আমি শুধু তাকে সম্মানের সঙ্গে কথা বলতে বলেছিলাম। এরপর তিনি উত্তেজিত হয়ে পড়েন। আমি যখন জিজ্ঞেস করি, তিনি কি নিজের পরিবারের সঙ্গে এভাবে কথা বলেন, তখনই তিনি আমাকে মারধর শুরু করেন।”\nঘটনার একটি ভিডিও দ্রুত সামাজিক যোগাযোগমাধ্যমে ছড়িয়ে পড়ে। ভিডিওতে দেখা যায়, অভিযুক্ত চিকিৎসক বারবার রোগীকে আঘাত করছেন, আর রোগী নিজেকে রক্ষা করার চেষ্টা করছেন।\nভিডিওটি প্রকাশ্যে আসার পর চিকিৎসক ও হাসপাতাল কর্তৃপক্ষের ভূমিকা নিয়ে ব্যাপক সমালোচনা শুরু হয়। স্বাস্থ্যসেবায় রোগীর নিরাপত্তা ও চিকিৎসকদের আচরণবিধি নিয়েও নতুন করে প্রশ্ন উঠেছে।\nঘটনাটি নিয়ে হাসপাতাল প্রশাসন ও সংশ্লিষ্ট কর্তৃপক্ষের পক্ষ থেকে তদন্তের দাবি উঠেছে। তবে এ প্রতিবেদন লেখা পর্যন্ত আনুষ্ঠানিকভাবে কী ধরনের ব্যবস্থা নেওয়া হয়েছে, সে বিষয়ে বিস্তারিত তথ্য জানা সম্ভব হয়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amd491hsnldgc",
    "title": "বরিশালের ৬টি আসনে ১৯ মনোনয়ন ফরম সংগ্রহ",
    "publication_date": "2025-12-23T17:30:08+06:00",
    "keywords": "নির্বাচন,আমার-দেশ,বরিশাল",
    "body": "আসন্ন ত্রয়োদশ জাতীয় সংসদ নির্বাচনে অংশ নিতে বরিশালের ছয়টি সংসদীয় আসনে এখন পর্যন্ত ১৮ জন প্রার্থী ১৯টি মনোনয়ন ফরম সংগ্রহ করেছেন। মঙ্গলবার দুপুর ২ টায় বরিশাল জেলা রিটার্নিং কর্মকর্তার কার্যালয় থেকে এ তথ্য জানানো হয়।\nজেলা প্রশাসকের কার্যালয়ের মিডিয়া সেল সূত্রে জানা গেছে, গত ১৭ ডিসেম্বর থেকে নির্বাচনে অংশ নিতে আগ্রহী প্রার্থীরা মনোনয়ন ফরম সংগ্রহ শুরু করেছেন। মঙ্গলবার দুপুর পর্যন্ত মোট ১৯টি মনোনয়ন ফরম সংগ্রহ করেছেন প্রার্থীরা।\nবরিশালের ৬টি আসনের মধ্যে বরিশাল-১ (আগৈলঝাড়া-গৌরনদী) সংসদীয় আসন থেকে বিএনপির মনোনীত প্রার্থী ও সাবেক সংসদ সদস্য জহির উদ্দিন স্বপন মনোনয়নপত্র সংগ্রহ করেছেন। এ আসনে স্বতন্ত্র প্রার্থী হিসেবে বিএনপির কেন্দ্রীয় কার্যনির্বাহী কমিটির সদস্য আব্দুস সোবাহান, ইসলামী আন্দোলন বাংলাদেশের প্রার্থী মো. রাসেল সরদার মেহেদি এবং নাগরিক ঐক্যের প্রার্থী মো. স্বপন সরদার মনোনয়ন ফরম সংগ্রহ করেছেন। এ আসনের জামাত মনোনীত প্রার্থী এখনো মনোনয়নপত্র সংগ্রহ করেন নি।\nবরিশাল-২ (উজিরপুর-বানারীপাড়া) সংসদীয় আসনে বিএনপির মনোনীত প্রার্থী শিল্পপতি সরদার সরফুদ্দিন আহমেদ সান্টু, বাংলাদেশ সমাজতান্ত্রিক দল (বাসদ)-এর তরিকুল ইসলাম, বাংলাদেশ জামায়াতে ইসলামীর প্রার্থী আব্দুল মন্নান এবং ইসলামী আন্দোলন বাংলাদেশের প্রার্থী মোহাম্মদ নেছার উদ্দিন মনোনয়ন ফরম সংগ্রহ করেছেন।\nবরিশাল-৩ (বাবুগঞ্জ-মুলাদী) সংসদীয় আসনে বিএনপির মনোনীত প্রার্থী জয়নুল আবেদীন, ইসলামী আন্দোলন বাংলাদেশের প্রার্থী মো. সিরাজুল ইসলাম এবং জাতীয় পার্টির প্রার্থী গোলাম কিবরিয়া টিপু মনোনয়ন ফরম সংগ্রহ করেছেন। এ আসনে এখনো জামায়াতে ইসলাম ও এবি পার্টির প্রার্থী মনোনয়নপত্র সংগ্রহ করেন নি।\nএদিকে বরিশাল-৪ মুলাদী-মেহেন্দিগঞ্জ) সংসদীয় আসনে মঙ্গলবার দুপুর পর্যন্ত কোন প্রার্থী কোন মনোনয়নপত্র সংগ্রহ করেন নি।\nবরিশালের সবচেয়ে গুরুত্বপূর্ণ আসন হিসেবে পরিচিত বরিশাল-৫ (সদর) আসনে মনোনয়ন ফরম সংগ্রহ করেছেন বিএনপির মনোনীত প্রার্থী মো. মজিবর রহমান সরোয়ার, ইসলামী আন্দোলন বাংলাদেশের প্রার্থী মুফতি সৈয়দ মো. ফয়জুল করীম এবং বাংলাদেশ সমাজতান্ত্রিক দল (বাসদ) এর মনোনীত প্রার্থী ডা. মনীষা চক্রবর্তী।\nএছাড়া বরিশাল-৬ (বাকেরগঞ্জ) আসনে মনোনয়ন ফরম সংগ্রহ করেছেন বিএনপির প্রার্থী আবুল হোসেন খান, বাংলাদেশ জামায়াতে ইসলামীর প্রার্থী মো. মাহমুদুন্নবী এবং ইসলামী আন্দোলন বাংলাদেশের প্রার্থী মুফতি সৈয়দ মো. ফয়জুল করীম এবং মুসলিম লীগের প্রার্থী আব্দুল কুদ্দুস।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdaimyxollwe",
    "title": "বড়দিন উপলক্ষে শিল্পকলায় সাংস্কৃতিক সন্ধ্যা",
    "publication_date": "2025-12-23T17:27:25+06:00",
    "keywords": "বিনোদন,বাংলাদেশ-শিল্পকলা-একাডেমি",
    "body": "অন্তর্ভুক্তিমূলক বাংলাদেশ গড়ে তোলার অগ্রযাত্রায় ঈদ, বৌদ্ধ পূর্ণিমা, দুর্গাপূজায় সাংস্কৃতিক আয়োজনের ধারাবাহিকতায় এবার বড়দিন উপলক্ষে অনুষ্ঠিত হবে সাংস্কৃতিক অনুষ্ঠান।\nসংস্কৃতি বিষয়ক মন্ত্রণালয়ের উদ্যোগে এবং বাংলাদেশ শিল্পকলা একাডেমির ব্যবস্থাপনায় আগামীকাল, ২৪ ডিসেম্বর সন্ধ্যা ৬ টায় শিল্পকলা একাডেমি প্রাঙ্গণের নন্দনমঞ্চে অনুষ্ঠিত হবে এ আয়োজন। অনুষ্ঠানটি সকলের জন্য উন্মুক্ত থাকবে।\nবড়দিন শান্তি, সম্প্রীতি ও মানবিক মূল্যবোধে আমাদের জীবনকে আলোকিত করার প্রয়াসে আয়োজিত সাংস্কৃতিক সন্ধ্যায় থাকছে সংগীত, ক্যারল সং ও কীর্তণ পরিবেশনা।\nউল্লেখ্য যে, সংস্কৃতি বিষয়ক মন্ত্রণালয়ের উদ্যোগে এবং বাংলাদেশ শিল্পকলা একাডেমির ব্যবস্থাপনায় পবিত্র ঈদ উল ফিতর উপলক্ষে গত ৩০ মার্চ ২০২৫ তারিখ একাডেমির নন্দনমঞ্চে চাঁদরাতের আনন্দ অনুষ্ঠান, বৌদ্ধ পূর্ণিমা উপলক্ষে ১০ মে বাংলাদেশ শিল্পকলা একাডেমির নন্দনমঞ্চসহ ৬টি জেলায় সাংস্কৃতিক উৎসব, পবিত্র ঈদ উল আযহা উপলক্ষে ৬ জুন ২০২৫ তারিখ নন্দনমঞ্চে আনন্দ উৎসব এবং শারদীয় দূর্গাপুজা উপলক্ষে ৩০ সেপ্টেম্বর সোহরাওয়ার্দী উদ্যানে ও ১ অক্টোবর ২০২৫ একাডেমির নন্দনমঞ্চে ২ দিনব্যাপী শারদীয় সাংস্কৃতিক উৎসব ২০২৫ আয়োজন করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdlhspsz2luo",
    "title": "ওসমান হাদি ছিলেন ভারতীয় আধিপত্যবাদের বিরুদ্ধে",
    "publication_date": "2025-12-23T17:18:59+06:00",
    "keywords": "আমার-দেশ,দোয়া,জামায়াতে-ইসলামী",
    "body": "ইনকিলাব মঞ্চের মুখপত্র শহীদ শরিফ ওসমান হাদী ছিলেন ভারতীয় আধিপত্যবাদের বিরুদ্ধে বলে মন্তব্য করেছেন ‘চৌদ্দগ্রাম বন্ধন কাফেলা’ সংগঠনের অনুষ্ঠানে বক্তারা।\nসোমবার বিকেলে পদুয়া রাস্তার মাথায় অনুষ্ঠিত শোকসভায় জগন্নাথদীঘি ইউনিয়ন জামায়াতের টিম সদস্য আবুল কালাম ফরায়েজীর সভাপতিত্বে প্রধান অতিথির বক্তব্য রাখেন আলকরা ইউনিয়ন জামায়াতের যুব বিভাগের সভাপতি মনির আহম্মেদ মানিক।\nজাহিদ হোসেন রিয়াজের সঞ্চালনায় বক্তব্য রাখেন আলকরা ইউনিয়নের ৮নং ওয়ার্ড জামায়াত সভাপতি আব্দুল ওয়াদুদ আব্দুল্লাহ, জগ্নাথদীঘি ইউনিয়ন জামায়াতের ৮নং ওয়ার্ড সভাপতি কাজী রিয়াদ।\nঅন্যান্যের মধ্যে উপস্থিত ছিলেন চৌদ্দগ্রাম বন্ধন কাফেলার উপদেষ্টা সদস্য ইসমাইল মজুমদার, আইয়ুব ফকির, যুগ্ম সাধারণ সম্পাদক খন্দকার জোবায়ের আহমেদ, আরাফাত মামুনসহ বিভিন্ন পর্যায়ের নেতৃবৃন্দ।\nশোকসভায় বক্তারা বলেন, শহীদ ওসমান হাদী একটি নাম, একটি ইতিহাস। তিনি গণতন্ত্রের সৈনিক, সার্বভৌমত্বের রক্ষক এবং ভারতীয় আধিপত্যবাদের বিরুদ্ধে আপোষহীন যোদ্ধা। তিনি ইনসাফ ও ন্যায়ের রাজনীতি প্রতিষ্ঠা করতে ছেয়েছিলেন। তার মত দেশ প্রেমিক, অকুতোভয় সৈনিকের জন্য আজ পুরো দেশ কাঁদছে।\nপ্রবাস থেকে চৌদ্দগ্রাম বন্ধন কাফেলার সভাপতি মামুন ভুঁইয়া, সেক্রেটারি হুমায়ুন কবির ও সাংগঠনিক সম্পাদক আব্দুর রহিম বলেন, ওসমান হাদী দেশের জন্য একটা বিরাট সম্পদ। ওসমান হাদী ন্যয় ও ইনসাফ প্রতিষ্ঠা করতে চেয়েছিলেন। আমরা আগামী নির্বাচনে সৎ, যোগ্য ও দুর্নীতিমুক্ত ব্যক্তিকে ভোট দিয়ে ওসমান হাদীর স্বপ্ন পূরণ করতে চাই।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdyhwdii68so",
    "title": "১৫ ফেব্রুয়ারি পযর্ন্ত বিমানবন্দর এলাকায় ড্রোন উড্ডয়ন নিষিদ্ধ",
    "publication_date": "2025-12-23T17:18:58+06:00",
    "keywords": "আমার-দেশ,বিমানবন্দর,ড্রোন",
    "body": "জাতীয় নিরাপত্তা এবং নিরাপদ বিমান চলাচলের ক্ষেত্রে ঝুঁকিপূর্ণ হওয়ায় হযরত শাহজালাল আন্তর্জাতিক বিমানবন্দরসহ দেশের সব বিমানবন্দর ও তৎসংলগ্ন এলাকায় ড্রোন উড্ডয়ন নিষিদ্ধ ঘোষণা করা হয়েছে।\nবাংলাদেশ বেসামরিক বিমান চলাচল কর্তৃপক্ষ (বেবিচক) এক পত্রে সংশ্লিষ্ট সবাইকে বিষয়টি অবহিত করার জন্য অনুরোধ জানিয়েছে।\nমঙ্গলবার (২৩ ডিসেম্বর) সরকারের এক তথ্য বিবরণীতে এ তথ্য জানানো হয়েছে।\nবেবিচকের পত্রে বলা হয়, বেসামরিক বিমান চলাচল কর্তৃপক্ষ ড্রোন নিবন্ধন ও উড্ডয়ন নীতিমালা, ২০২০ অনুযায়ী বিমানবন্দর ও সংলগ্ন এলাকায় অনুমোদনহীন ড্রোন উড্ডয়ন সম্পূর্ণ নিষিদ্ধ থাকা সত্ত্বেও গত ১৯ ডিসেম্বর শহীদ শরিফ ওসমান হাদির মরদেহ বিমানবন্দরে গ্রহণ করার সময় তিনজন উপদেষ্টা ও গুরুত্বপূর্ণ ব্যক্তিদের উপস্থিতিতে কিছু ইলেকট্রনিক মিডিয়া বিনা অনুমতিতে বিমানবন্দরে ড্রোন উড্ডয়ন করে ছবি ধারণ করে। এ ধরনের উড্ডয়ন বিমান চলাচলে মারাত্মক ঝুঁকির সৃষ্টি করে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdqaf8econhk",
    "title": "চীনা দূতাবাসের চার্জ দ্য এফেয়ার্সের সঙ্গে ইসলামী আন্দোলনের বৈঠক",
    "publication_date": "2025-12-23T17:18:39+06:00",
    "keywords": "চীনা-রাষ্ট্রদূত,আমার-দেশ,ইসলামী-আন্দোলন,দূতাবাস",
    "body": "চীনা দূতাবাসের চার্জ দ্যা এফেয়ার্স ড. লিও ইউয়ানের আমন্ত্রনে ইসলামী আন্দোলন বাংলাদেশের একটি প্রতিনিধি দলের বৈঠক অনুষ্ঠিত হয়েছে।\nমঙ্গলবার সকালে রাজধানী ঢাকায় দূতাবাসটিতে অনুষ্ঠিত বৈঠকে ইসলামী আন্দোলনের পক্ষে নেতৃত্ব দেন দলের মহাসচিব অধ্যক্ষ হাফেজ মাওলানা ইউনুস আহমদ।\nবৈঠকে ইসলামী আন্দোলনের আমির ও চরমোনাই পীর মুফতি সৈয়দ মুহাম্মদ রেজাউল করীমের পক্ষ থেকে চীন-বাংলাদেশ সম্পর্কের ৫০ বছর পূর্তিতে চীনের জনগণ ও সরকারকে শুভেচ্ছা জানানো হয়।\nবৈঠকে রাজনীতি, আগামীর জাতীয় নির্বাচন, দেশের সার্বিক পরিস্থিতি বিশেষ করে নিরাপত্তা ব্যাবস্থা নিয়ে বিশেষ আলোচনা হয়েছে। আগামী নির্বাচন অবাদ সুষ্ঠু নিরপেক্ষ হবার বিষয়ে উভয়পক্ষ আশাবাদ ব্যক্ত করেছেন।\nড. লিও ইসলামী আন্দোলন বাংলাদেশের উর্ধতন দায়িত্বশীলদের নিরাপত্তা নিয়ে বিশেষ গুরুত্বারোপ করেন এবং সর্বোচ্চ নিরাপত্তা নিশ্চিত করতে প্রয়োজনীয় ব্যবস্থা নিতে গুরুত্বারোপ করেন।\nবৈঠকে আরো উপস্থিত ছিলেন ইসলামী আন্দোলনের যুগ্মমহাসিচব ইঞ্জিনিয়ার আশরাফুল আলম, ইসলামী যুব আন্দোলনের আন্তর্জাতিক বিষয়ক সম্পাদক সহকারী অধ্যাপক ইমতিয়াজ আহমেদ সজল, ইসলামী ছাত্র আন্দোলনের আন্তর্জাতিক বিষয়ক সম্পাদক ও ইসলামী আন্দোলনের আন্তর্জাতিক বিষয়ক উপকমিটির সদস্য সচিব মুহাম্মদ রাজন সিকদার।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdzdum4xhzoj",
    "title": "সাধারণ মানুষের সচেতনতাই ডিজিটাল ভূমি সেবার সফলতা",
    "publication_date": "2025-12-23T17:14:02+06:00",
    "keywords": "আমার-দেশ,ভূমি",
    "body": "ভূমি মন্ত্রণালয়ের সিনিয়র সচিব এএসএম সালেহ আহমেদ বলেছেন, ভূমি একটি স্পর্শকাতর বিষয় তাই ভূমিসেবা প্রদানের ক্ষেত্রে সার্বিক বিচার বিশ্লেষণ ‌ও সততার সাথে করতে হবে। দেখে শুনে কাজ করতে হবে।\nসেবা সহজিকরণের জন্য ডিজিটাল ভূমিসেবা চালু হওয়ায় সেবাগ্রহীতাদের জন্য সুযোগ যেমন বেড়েছে, তেমনি নতুন চ্যালেঞ্জও তৈরি হয়েছে। অনলাইন নামজারি, খতিয়ান ও ভূমি কর ব্যবস্থাপনায় সাধারণ মানুষের অংশগ্রহণ ও সচেতনতা না থাকলে এসব উদ্যোগ কাঙ্ক্ষিত ফল বয়ে আনতে পারে না। সাধারণ মানুষের সচেতনতাই ডিজিটাল ভূসেবার সফলতা।\nমঙ্গলবার রাজধানীর ভূমি ভবনের সভাকক্ষে ‘ভূমিসেবা সংশ্লিষ্ট অংশীজনদের অংশগ্রহণে মতবিনিময় বিষয়ক সেমিনারে সভাপতির বক্তব্যে তিনি এসব কথা বলেন।\nঅটোমেটেড ল্যান্ড অ্যাডমিনিস্ট্রেশন অ্যান্ড ম্যানেজম্যান্ট সিস্টেম এ সেমিনারের আয়োজন করে। ভূমি মন্ত্রণালয়াধীন সকল দপ্তরের কার্যবলি উপস্থাপন করেন ভূমি মন্ত্রণালয়ের অতিরিক্ত সচিব মো: এমদাদুল হক চৌধুরী।\nসিনিয়র সচিব বলেন, ভূমি মানুষের জীবনের অন্যতম মৌলিক সম্পদ। এক্ষেত্রে অংশীজনদের অংশগ্রহণ নিশ্চিত হলে ভূমি বিরোধ হ্রাস পায়, সিদ্ধান্ত গ্রহণ প্রক্রিয়া হয় অধিক বাস্তবসম্মত এবং জবাবদিহি বৃদ্ধি পায়। বিশেষ করে ভূমি জরিপ, অধিগ্রহণ ও পুনর্বাসন কার্যক্রমে ক্ষতিগ্রস্ত মানুষের ন্যায্যতা বিবেচনায় নিলে সামাজিক ন্যায়বিচার প্রতিষ্ঠা সহজ হয়। একই সঙ্গে দুর্নীতি ও অনিয়মের সুযোগ কমে আসে।\nতিনি আরো বলেন, ভূমিসেবা ব্যবস্থাকে জনবান্ধব, স্বচ্ছ ও কার্যকর করতে হলে অংশীজনদের অংশগ্রহণকে নীতিগত অঙ্গীকারে রূপ দিতে হবে। অংশগ্রহণমূলক ভূমি শাসনই পারে দীর্ঘদিনের ভূমি জটিলতা কমিয়ে জনগণের আস্থা পুনরুদ্ধার করতে এবং টেকসই উন্নয়নের পথ সুগম করতে।\nতিনি আরো বলেন, ভূমিসেবার অংশীজন শুধু ভূমি মন্ত্রণালয় বা ভূমি অফিসের কর্মকর্তা-কর্মচারীরাই না । এর সঙ্গে যুক্ত রয়েছেন সাধারণ ভূমিমালিক, প্রান্তিক কৃষক, দলিল লেখক, আইনজীবী, জরিপকারী, স্থানীয় সরকার প্রতিনিধি, প্রযুক্তি সেবাদাতা প্রতিষ্ঠান এবং নাগরিক সমাজের প্রতিনিধিরা।\nএই বহুমাত্রিক অংশীজনদের মতামত ও অংশগ্রহণ ছাড়া টেকসই ভূমিসেবা নিশ্চিত অসনকাংশে সম্ভব না। এসময় তিনি সকলের উদ্দেশ্যে ভূমি অফিস পরিদর্শনের আহবান জানান এবং তাদের পরামর্শ আশা করেন।\nঅনুষ্ঠানে উপস্থিত ছিলেন ভূমি আপিল বোর্ডের চেয়ারম্যান(সিনিয়র সচিব) মোহাম্মদ ইউসুফ,প্রধান উপদেষ্টার কার্যালয়ের সচিব মোঃ মাহমুদুল হোসাইন খান,ভূমি সংস্কার বোর্ডের চেয়ারম্যান এ.জে.এম সালাহউদ্দীন নাগরী, ভূমি রেকর্ড ও জরিপ অধিদপ্তর সাবেক মহাপরিচালকবৃন্দসহ, বিভিন্ন মন্ত্রণালয়ের প্রতিনিধি এবং ভূমি মন্ত্রণালয়ের ঊর্ব্ধতন কর্মকর্তাবৃন্দ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amd5jwspxycqn",
    "title": "ঢাকায় যাবে পিরোজপুরের ৩০ হাজার বিএনপি নেতা-কর্মী",
    "publication_date": "2025-12-23T17:11:55+06:00",
    "keywords": "তারেক-রহমান,আমার-দেশ,পিরোজপুর",
    "body": "দীর্ঘ ১৭ বছর নির্বাসিত জীবন শেষে ২৫ ডিসেম্বর দেশে ফিরছেন বিএনপির ভারপ্রাপ্ত চেয়ারম্যান তারেক রহমান। ঢাকায় আয়োজিত তার সংবর্ধনায় অংশ নিতে যাবে পিরোজপুর জেলা বিএনপির ৩০ হাজার নেতা-কর্মী।\nএ জন্য বিএনপির কেন্দ্রীয় নির্বাহী কমিটির সদস্য জেলার সাবেক আহবায়ক অধ্যক্ষ আলমগীর হোসেনকে আহবায়ক করে গঠন করা হয়েছে প্রস্তুতি কমিটি।\nআলমগীর হোসেন জানান, পিরোজপুরের সাতটি উপজেলা থেকে অন্তত ৩০ হাজার নেতা-কর্মী তারুণ্যের প্রতীক তারেক রহমানের সংবর্ধনায় অংশ নিবে। এজন্য সব প্রস্তুতি সম্পন্ন। জানান, দুশতাধিক বাস এবং ৬ টি বিশালাকৃতির লঞ্চ বহর যথা সময়ে ঢাকার উদ্দেশে রওয়ানা হবে। তারেক রহমানের স্বদেশ প্রত্যাবর্তন এবং তাঁকে বরণ করার খবরে এখানকার নেতা-কর্মীরা বেশ উজ্জীবিত।\nজেলা বিএনপির সদস্য-সচিব সাঈদুল ইসলাম কিসমত জানান, তারেক রহমানকে বরণ করতে বিএনপির কর্মী-সমর্থকরা ২৪ ডিসেম্বর সন্ধ্যায় পিরোজপুরের হুলারহাট নদীবন্দর থেকে লঞ্চ যোগে এবং ২৫ ডিসেম্বর খুব ভোরে জেলা শহর ও উপজেলাগুলো থেকে ঢাকায় রওনা করবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdlgar1nqemo",
    "title": "নাশকতার উদ্দেশ্যে চাঁপাইনবাবগঞ্জ সীমান্ত দিয়ে ঢুকছে আগ্নেয়াস্ত্র",
    "publication_date": "2025-12-23T17:04:14+06:00",
    "keywords": "আমার-দেশ,চাঁপাইনবাবগঞ্জ",
    "body": "চাঁপাইনবাবগঞ্জের শিবগঞ্জ সীমান্তে ২টি বিদেশি পিস্তল, ৪টি ম্যাগাজিন ও ৫ রাউন্ড গুলি উদ্ধার করেছে বিজিবি। ধারণা করা হচ্ছে, আগামী জাতীয় সংসদ নির্বাচনে কোনো একটি পক্ষ দেশে নাশকতার উদ্দেশ্যে এসব অস্ত্র নিয়ে আসছে।\nমঙ্গলবার বিকেলে চাঁপাইনবাবগঞ্জ ৫৩ বিজিবির সদর দপ্তরে আয়োজিত সংবাদ সম্মেলনে এ তথ্য জানান ব্যাটালিয়নের অধিনায়ক লেফটেন্যান্ট কর্নেল কাজী মুস্তাফিজুর রহমান।\nএর আগে মঙ্গলবার সকালে শিবগঞ্জ উপজেলার মনাকষা বিওপির রাঘববাটি এলাকায় এ অভিযান চালিয়ে এসব আগ্নেয়াস্ত্র উদ্ধার করা হয়।\nব্যাটালিয়নের অধিনায়ক লেফটেন্যান্ট কর্নেল কাজী মুস্তাফিজুর রহমান জানান, দেশের বিরাজমান পরিস্থিতিতে আইন-শৃঙ্খলা পরিস্থিতি নিয়ন্ত্রণে সীমান্ত এলাকায় বিশেষ টহল, অতিরিক্ত চেকপোস্ট স্থাপন ও গোয়েন্দা নজরদারি জোরদার করা হয়েছে। এরই ধারাবাহিকতায় মঙ্গলবার সীমান্তের বিভিন্ন স্থানে অস্থায়ী চেকপোস্ট বসিয়ে তল্লাশি কার্যক্রম চালানো হয়। সীমান্ত থেকে প্রায় ৯০০ গজ বাংলাদেশের অভ্যন্তরে রাঘববাটি এলাকা দিয়ে অবৈধভাবে বিদেশি অস্ত্র প্রবেশের সম্ভাবনা রয়েছে—এমন তথ্যের ভিত্তিতে সকালে রাঘববাটি এলাকায় অভিযান চালায় বিজিবির একটি টহল দল।\nঅভিযানকালে এক সন্দেহভাজন ব্যক্তি বিজিবির উপস্থিতি টের পেয়ে পালানোর চেষ্টা করে। তাকে ধাওয়া করলে তার সঙ্গে থাকা একটি ব্যাগ ফেলে দ্রুত সীমান্তের দিকে দৌড়ে পালিয়ে যায়। পরে ঘটনাস্থল তল্লাশি করে ব্যাগটি উদ্ধার করা হয়। ব্যাগের ভেতর কালো পলিথিনে মোড়ানো অবস্থায় ২টি বিদেশি পিস্তল, ৪টি ম্যাগাজিন ও ৫ রাউন্ড গুলি জব্দ করা হয়। তিনি আরও জানান, এর আগেও গত ১৫ ডিসেম্বর ২০২৫ তারিখে পৃথক একটি বিশেষ অভিযানে ৫৩ বিজিবি ৪টি বিদেশি পিস্তল, ৯টি ম্যাগাজিন এবং ২৪ রাউন্ড গুলি জব্দ করেছিল।\nবিজিবি অধিনায়ক আরও জানান, আগামী জাতীয় সংসদ নির্বাচনে কোনো একটি পক্ষ দেশে নাশকতার উদ্দেশ্যে অস্ত্র নিয়ে আসছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amdcgo1rlz7m2",
    "title": "বাংলাদেশ চা বোর্ড নিয়োগ বিজ্ঞপ্তি প্রকাশ করেছে",
    "publication_date": "2025-12-23T16:53:57+06:00",
    "keywords": "নিয়োগ,আমার-দেশ,চাকরি",
    "body": "বাংলাদেশ চা বোর্ড নিয়োগ বিজ্ঞপ্তি প্রকাশ করেছে। বাংলাদেশ চা বোর্ড মোট ০১ জনকে ০১টি জব ক্যাটাগরি ব্যবস্থাপক পদে যোগ্যতা সম্পন্ন ও অভিজ্ঞতা সম্পন্ন নারী ও পুরুষকে স্থায়ীভাবে চাকরির দেওয়ার জন্য নিয়োগ বিজ্ঞপ্তি প্রকাশ করেছে।\nসরাসরি/ডাকযোগে বাংলাদেশ চা বোর্ড চাকরির আবেদন করা লাগবে। বাংলাদেশ চা বোর্ড চাকরিতে আবেদন করার শেষ সময় ০৫ জানুয়ারী ২০২৬ ইং।\nআবেদন করার শুরুর তারিখ: ২২ ডিসেম্বর ২০২৫ ইং।\nআবেদন করার শেষ তারিখ: ০৫ জানুয়ারী ২০২৬ ইং।\nনিয়োগকর্তার/সংস্থার নামবাংলাদেশ চা বোর্ড।\nনিয়োগকর্তার ধরনসরকারিচাকরির ধরন কি?সরকারি চাকরি।\nজব ক্যাটাগরি ০১টি।\nমোট লোক সংখ্যা ০১ জন।\nশিক্ষাগত যোগ্যতান্যূনতম স্নাতক পাস লাগবে চাকরির পদ অনুযায়ী।\nলিঙ্গনারী ও পুরুষ উভয়।\nঅভিজ্ঞতার কতটুকু লাগবে?নতুনরা ও অভিজ্ঞতা যাদের আছে উভয় আবেদন করতে পারবে, চাকরির পদ অনুযায়ী।\nবয়স সীমা ০৫ জানুয়ারী ২০২৬ ইং তারিখ হিসাব করে, সকল প্রার্থীর বয়স ১৮ থেকে ৩২ বৎসর।\nবেতন/গ্রেড৩৫,৫০০/- টাকা থেকে ৬৭,০১০/- টাকা।\nআবেদন করার পদ্ধতি/ধরনসরাসরি/ডাকযোগ বাংলাদেশ চা বোর্ড সার্কুলার অনুযায়ী।\nআবেদন ফি ১০০০/- টাকা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdu7xh9phten",
    "title": "ভার্চুয়ালে অনুষ্ঠিত হবে সিনেমাকিং আন্তর্জাতিক চলচ্চিত্র উৎসব",
    "publication_date": "2025-12-23T16:52:44+06:00",
    "keywords": "বিনোদন,আন্তর্জাতিক-চলচ্চিত্র-উৎসব",
    "body": "চলচ্চিত্র উৎসবের নতুন নান্দনিকতায় ভার্চুয়ালে প্রথম ধাপে অনুষ্ঠিত হতে যাচ্ছে ৬ষ্ঠ সিনেমাকিং আন্তর্জাতিক চলচ্চিত্র উৎসব ২০২৫।\nউৎসবের পর্দা উঠছে হংকং এর বিখ্যাত চলচ্চিত্র পরিচালক লি বিন পরিচালিত আন্তর্জাতিক পুরস্কার প্রাপ্ত ‘দ্য বুদ্ধ, দ্য রেড সুজ এন্ড দ্য স্কাইট’ জুরী স্ক্রিনিং এর মধ্য দিয়ে। উৎসবের সমাপনী হবে ভারতীয় জাতীয় চলচ্চিত্র পুরস্কার বিজয়ী চলচ্চিত্র পরিচালক ওজস্বী শর্মা পরিচালিত আন্তর্জাতিক পুরস্কারপ্রাপ্ত পূর্ণদৈর্ঘ্য চলচ্চিত্র ‘আবব্ দি আওয়াজ’ প্রদর্শনের মধ্য দিয়ে।\n৬২ দেশের ২২০ টি চলচ্চিত্র নিয়ে ২৪ ডিসেম্বর শুরু হয়ে ২৬ ডিসেম্বর পর্যন্ত চলবে আন্তর্জাতিক জুরী স্ক্রিনিং, এর পরে ২০২৬ সালের ফেব্রুয়ারিতে জমকালো অনুষ্ঠানের মাধ্যমে বিজয়ীদের হাতে তুলে দেয়া হবে উৎসবের পুরস্কার ও সনদ।\nআমেরিকা, ইউরোপ, অস্ট্রেলিয়া, এশিয়া, আফ্রিকাসহ সব মহাদেশের পূর্ণদৈর্ঘ্য, স্বল্পদৈর্ঘ্য, ডকুমেন্টারি, মোবাইলে নির্মিত সিনেমা সেকশনের পাশাপাশি সিনেমাকিং আন্তর্জাতিক চলচ্চিত্র উৎসবের সবচেয়ে আকর্ষণীয় সেকশন ‘ইনস্টিটিউট ফোকাস’ এই সেকশনে ২৫ টি দেশের ৫০ টি ফিল্ম স্কুল ও বিশ্ববিদ্যালয়ের শিক্ষার্থীরা নিজ নিজ চলচ্চিত্র নিয়ে প্রতিযোগিতা করছেন। এছাড়াও শিশু কিশোরদের জন্য অন্যতম আকর্ষণ ‘কিডস্ ফিল্মকেমকার’ সেকশনে ১৮ বছরের কম বয়সী চলচ্চিত্র পরিচালকদের নির্মিত চলচ্চিত্র প্রতিযোগিতা করে। এই সেকশন শিশু কিশোরদের মধ্যে চলচ্চিত্র নির্মাণে আগ্রহী করতে বিশ্ব ব্যাপী বিশেষ ভূমিকা রাখছে।\nইনকিলাব মঞ্চের আহ্বায়ক শহীদ ওসমান হাদিকে উৎসর্গ করে ৬ষ্ঠ সিআইএফএফ এর স্লোগান করা হয়েছে ‘মত ও দ্বিমত প্রকাশের স্বাধীনতা চাই’ উৎসবের পোস্টারে স্থান পেয়েছে ওসমান হাদির প্রতিবাদী কণ্ঠস্বরের ছবি। গত বছর পোস্টারে স্থান পেয়েছিলো শহীদ আবু সাইদ।\nসিআইএফএফ এর প্রতিষ্ঠাতা ও উৎসব পরিচালক মনজুরুল ইসলাম মেঘ বলেন, উৎসবের এই বছর ৬ষ্ঠ এডিশন থেকে শুরু হচ্ছে ‘হিরালাল সেন আজীবন সম্মাননা’। বাংলাদেশী একজন কিংবদন্তি চলচ্চিত্র ব্যক্তিত্ব এবং বাংলাদেশের বাহিরের বাংলা ভাষার চলচ্চিত্রের কিংবদন্তি চলচ্চিত্র ব্যক্তিত্ব কে এই সম্মাননা জানানো হবে।\nউৎসব পরিচালক মেঘ আরো বলেন, ৬ষ্ঠ এডিশন থেকে শুরু হচ্ছে প্রয়াত চলচ্চিত্র ব্যক্তিত্বদের সম্মানে ‘রেমেমবার দ্য লিজেন্ড’ কর্নার। উৎসবের এই কর্নারে তুলে ধরা হবে প্রয়াত চলচ্চিত্র ব্যক্তিত্বদের জীবনী ও কর্ম। ৬ষ্ঠ এডিশনে বাংলাদেশ প্যানোরমা উৎসর্গ করা হবে অমর নায়ক সালমান শাহকে।\nসিনেমাকিং আন্তর্জাতিক চলচ্চিত্র উৎসবের পুরস্কার ক্রেস্টে পরিবর্তন আনা হচ্ছে জানিয়েছেন আয়োজক কর্তৃপক্ষ। সেরা পূর্ণদৈর্ঘ্য ও সেরা স্বল্পদৈর্ঘ্য চলচ্চিত্রের জন্য ক্রেস্ট হিসেবে থাকবে ‘বেঙ্গল টাইগার’ সেরা ডকুমেন্টারি চলচ্চিত্রের জন্য ‘হিলসা ফিস’। এর বাহিরে সকল বিজয়ীদের পুরস্কার হিসেবে আগের সিআইএফএফ ট্রপি দেয়া হবে।\nউল্লেখ্য নিরপেক্ষ জুরী, গুণগত মানসম্মত বিশ্বমানের চলচ্চিত্রের সিলেকশন, সর্বোচ্চ দেশের অংশগ্রহণ এবং আন্তর্জাতিক মান নিরূপণে সততা ও গ্রহণযোগ্যতার কারণে সিনেমাকিং আন্তর্জাতিক চলচ্চিত্র উৎসব ইতোমধ্যেই বিশ্ব চলচ্চিত্র উৎসবে সমাদৃত হয়ে দক্ষিণ এশিয়ার গুরুত্বপূর্ণ চলচ্চিত্র উৎসব হিসেবে স্বতন্ত্র বৈশিষ্ট্য নিয়ে মর্যাদার আসনে বাংলাদেশ কে এগিয়ে নিয়ে যাচ্ছে।\n‘বাংলা চলচ্চিত্র বিশ্ব জয় করবে’ স্লোগান নিয়ে করোনা মহামারির মধ্যে ২০২০ সালের ২৪ ডিসেম্বর ৫৪ টি দেশের ১৭৭ টি চলচ্চিত্র নিয়ে শুরু হয়ে ২০২১ সালে দ্বিতীয় এডিশনে অংশগ্রহণ করেছিল ১২০ টি দেশ। তারই ধারাবাহিকতায় এই বছর ৬ষ্ঠ এডিশনে ৬২ টি দেশের ২২০ টি চলচ্চিত্র বিভিন্ন বিভাগে প্রতিযোগিতা করবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdsxmitrguc5",
    "title": "পাবনা-৪ আসনে জামায়াত প্রার্থীর মনোনয়ন ফরম সংগ্রহ",
    "publication_date": "2025-12-23T16:36:24+06:00",
    "keywords": "আমার-দেশ,পাবনা,ঈশ্বরদী",
    "body": "ত্রয়োদশ জাতীয় সংসদ নির্বাচনে পাবনা-৪ (ঈশ্বরদী-আটঘরিয়া) আসনে প্রার্থী হিসেবে পাবনা জেলা জামায়াতে ইসলামীর আমির অধ্যাপক আবু তালেব মন্ডলের মনোনয়ন ফরম সংগ্রহ করা হয়েছে।\nমঙ্গলবার (২৩ ডিসেম্বর) দুপুরে ঈশ্বরদী উপজেলা নির্বাহী অফিসার আরিফুর রহমান ও উপজেলা নির্বাচন কর্মকর্তা শামসুন্নাহার ভূঁইয়ার কাছ থেকে তিনি সহ তার পক্ষে মনোনয়ন ফরম উত্তোলন করেন জামায়াতের নেতাকর্মীরা।\nএ সময় উপস্থিত ছিলেন জামায়াতে ইসলামীর বগুড়া অঞ্চল টিম সদস্য অধ্যাপক নজরুল ইসলাম, পাবনা জেলা নায়েবে আমির মাওলানা জহুরুল ইসলাম, জেলা সেক্রেটারি মাওলানা আব্দুল গাফফার খান, সহকারী সেক্রেটারি আবু সালেহ মো. আব্দুল্লাহ ও এস এম সোহেল, জেলা কর্মপরিষদ সদস্য মাওলানা গোলাম রাব্বানী খান জুবায়ের, ঈশ্বরদী উপজেলা আমির ডক্টর নুরুজ্জামান প্রামাণিক, আটঘরিয়া উপজেলা আমির মাওলানা নকিবুল্লাহ, ঈশ্বরদী পৌর আমির মাওলানা গোলাম আজম খানসহ অন্যান্য নেতৃবৃন্দ।\nমনোনয়ন ফরম সংগ্রহের পর অধ্যাপক আবু তালেব মন্ডল বলেন, দেশ ও জাতির কল্যাণে ইসলামী আদর্শের রাজনীতি প্রতিষ্ঠার লক্ষ্যেই আমি নির্বাচনে অংশ নিতে আগ্রহী হয়েছি। জনগণের মৌলিক অধিকার, ন্যায়বিচার ও সুশাসন প্রতিষ্ঠায় জামায়াতে ইসলামী সব সময় অগ্রণী ভূমিকা পালন করে আসছে। ঈশ্বরদী-আটঘরিয়ার সাধারণ মানুষের ভালোবাসা ও সমর্থন পেলে এই এলাকার উন্নয়ন ও জনস্বার্থ রক্ষায় সর্বোচ্চ চেষ্টা করবো।\nতিনি আরো বলেন, আসন্ন নির্বাচন যদি সুষ্ঠু ও নিরপেক্ষ হয়, তাহলে জনগণ যোগ্য ও সৎ নেতৃত্বকে বেছে নেওয়ার সুযোগ পাবে। আমরা শান্তিপূর্ণ ও গণতান্ত্রিক পরিবেশে নির্বাচন প্রত্যাশা করছি। তিনি প্রশাসনের প্রতি আহবান জানিয়ে বলেন, নির্বাচনের পূর্বেই অবৈধ অস্ত্র উদ্ধার করতে হবে, সেই সাথে নির্বাচনে লেভেল প্লেয়িং ফিল্ড তৈরির ব্যবস্থা করতে হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdu98yiwb28y",
    "title": "চার আসনে খেজুর গাছে ভোট চাইলেন মির্জা ফখরুল",
    "publication_date": "2025-12-23T16:33:25+06:00",
    "keywords": "বিএনপি,আমার-দেশ",
    "body": "বাংলাদেশ জাতীয়তাবাদী দলের (বিএনপি) সাথে নির্বাচনী সমঝোতা করেছে বাংলাদেশ জমিয়তে উলামায়ে ইসলাম। সমঝোতার ফলে জমিয়তে উলামায়ে ইসলাম যেসব আসনে প্রার্থী দেবে সেসব আসনে প্রার্থী দেবে না বিএনপি। একইভাবে বিএনপির আসনগুলোতেও প্রার্থী দেবে না জমিয়তে উলামায়ে ইসলাম। সংবাদ সম্মেলনে এসব আসনে খেজুর গাছ প্রতীকে ভোট চাইলেন বিএনপির মহাসচিব মির্জা ফখরুল ইসলাম আলমগীর।\nবিএনপি চেয়ারপারসনের গুলশান কার্যালয়ে এক যৌথ সংবাদ সম্মেলনে দল দুটির পক্ষ থেকে সমঝোতার ঘোষণা দেওয়া হয়।\nমির্জা ফখরুল ইসলাম আলমগীর ঘোষণায় জানান ,জমিয়তে উলামায়ে ইসলামকে চারটি আসনে ছাড় দিচ্ছে বিএনপি। আসনগুলো হচ্ছে— নিলফামারী-১ (ডোমার-ডিমলা) মাওলানা মোঃ মঞ্জুরুল ইসলাম আফেন্দী, নারায়ণগঞ্জ-৪ (ফতুল্লা) : মুফতী মনির হোসাইন কাসেমী; সিলেট-৫ (জকিগঞ্জ-কানাইঘাট) মাওলানা মোঃ উবায়দুল্লাহ ফারুক ; ব্রাহ্মণবাড়িয়া-২(সরাইল-আশুগঞ্জ) : মাওলানা জুনায়েদ আল-হাবীব।\nএর আগে চলতি বছরের ২৩ অক্টোবর নির্বাচনী জোট হলেও প্রার্থীদের নিজ দলের প্রতীকে জাতীয় নির্বাচনে প্রতিযোগিতা করতে হবে। এমন বিধান যুক্ত করে নির্বাচনসংক্রান্ত আইন গণপ্রতিনিধিত্ব আদেশ (আরপিও) সংশোধনের খসড়া অনুমোদন করেছে অন্তর্বর্তী সরকারের উপদেষ্টা পরিষদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd2y5umyuqlr",
    "title": "বদলির আদেশ জারি হলেও বনবিভাগের ড্রাইভার এখনো বহাল তবিয়তে",
    "publication_date": "2025-12-23T16:27:51+06:00",
    "keywords": "কক্সবাজার,আমার-দেশ,উখিয়া",
    "body": "দুর্নীতির দায়ে বদলির আদেশ জারি হলেও বহাল তবিয়তে আছেন কক্সবাজার দক্ষিণ বনবিভাগের গাড়িচালক রঞ্জন কুমার মজুমদার। গত ১০ ডিসেম্বর বনসংরক্ষক ড. মোল্যা রেজাউল করিমের স্বাক্ষরিত আদেশে রঞ্জন কুমার মজুমদারকে বদলি করা হয়। তবে বদলির আদেশ জারির প্রায় দুই সপ্তাহ পেরিয়ে গেলেও তিনি এখনো কক্সবাজার দক্ষিণ বনবিভাগে সরকারি গাড়িচালকের দায়িত্ব পালন করে যাচ্ছেন।\nএর আগে, গত ৮ ডিসেম্বর তার বিরুদ্ধে তিন সদস্যের একটি তদন্ত কমিটি গঠন করা হয়। কক্সবাজার দক্ষিণ বনবিভাগের সহকারী বন সংরক্ষক (টেকনাফ ও উখিয়া) দায়িত্বপ্রাপ্ত মো. মনিরুল ইসলামকে প্রধান করে ওই তদন্ত কমিটি গঠন করা হয়।\nতার বিরুদ্ধে পাহাড় কাটা, গাছ কাটা, বালু উত্তোলন, অবৈধ ফার্নিচার কারবারিদের ‘লাইন পাস’ দেওয়াসহ বিভিন্ন দুর্নীতি ও অনিয়মে জড়িত থাকার অভিযোগ গত ৬ ডিসেম্বর আমার দেশ-এ সংবাদ প্রকাশ করা হয়।\nবনবিভাগের অভ্যন্তরীণ সূত্রে জানা গেছে, রঞ্জন কুমার মজুমদার প্রায় ১৭ বছর ধরে দক্ষিণ বন বিভাগের বিভিন্ন কর্মকর্তার গাড়িচালক হিসেবে দায়িত্ব পালন করে আসছেন। দীর্ঘ সময় একই এলাকায় দায়িত্ব পালনের সুবাদে জেলার বিভিন্ন অঞ্চলের সক্রিয় চোরাচালানি, কাঠ ও বালু ব্যবসায়ীদের সঙ্গে তার ঘনিষ্ঠ সম্পর্ক গড়ে উঠেছে বলে দাবি করা হয়েছে। অভিযোগ রয়েছে, বিভাগীয় কোনো অভিযান পরিচালনার আগেই তিনি সংশ্লিষ্ট অবৈধ ব্যবসায়ীদের গোপন তথ্য দিয়ে সতর্ক করে দেন, ফলে অনেক অভিযান ব্যর্থ হয়ে যায়।\nএ বিষয়ে অভিযুক্ত গাড়িচালক রঞ্জন কুমার মজুমদার মুঠোফোনে বলেন, আমি এখনো অফিস করছি। অফিস থেকে যেতে বললে আমি যাবো। তদন্তও চলমান আছে তাতে সমস্যা কি।\nতদন্ত কর্মকর্তা মো. মনিরুল ইসলামের সঙ্গে যোগাযোগ করা হলে তিনি প্রতিবেদকের সঙ্গে উত্তেজিত ভঙ্গিতে কথা বলেন। এ সময় তিনি বলেন, এটি কখন দেব বা দেব না—সেটি আমাদের বিষয়। তিনি আরও দাবি করেন, নিউজের প্রতিবেদককে চিঠি পাঠানো হয়েছিল, তবে প্রতিবেদক উপস্থিত হননি। প্রতিবেদক চিঠি পাননি জানালে তিনি পাল্টা জবাবে বলেন, অনেকেই এই নিউজ করেছে, তাদের সবাইকে চিঠি পাঠানো হয়েছে।\nতবে, এই বিষয়ে দৈনিক আমার দেশ পত্রিকার উখিয়া প্রতিনিধির কাছে তদন্ত দপ্তর থেকে কোনো ধরনের চিঠি পাঠানো হয়নি। তারা ভুয়া ঠিকানায় চিঠি ইস্যু করে গড়িমসি করে গাড়গাড়িচালক রঞ্জন কুমার মজুমদারের পক্ষে তদন্ত রিপোর্ট দেওয়ার পায়তারা চালিয়ে যাচ্ছেন৷\nএ প্রসঙ্গে কক্সবাজার দক্ষিণ বনবিভাগের বিভাগীয় বন কর্মকর্তা আবদুল্লাহ আল-মামুনের সঙ্গে একাধিকবার যোগাযোগ করা হলেও তার কোনো মন্তব্য পাওয়া যায়নি। হোয়াটসঅ্যাপে ক্ষুদে বার্তা পাঠালেও কোনো মন্তব্য করতে নারাজ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdb3qzkc49xz",
    "title": "ব্যক্তি-মহল ‘ট্রানজিশনাল প্রসেস’কে বাধাগ্রস্ত করতে চাচ্ছে",
    "publication_date": "2025-12-23T16:27:50+06:00",
    "keywords": "বিএনপি,আমার-দেশ,মির্জা-ফখরুল",
    "body": "বিএনপি মহাসচিব মির্জা ফখরুল ইসলাম আলমগীর বলেছেন, বাংলাদেশ ‘ট্রানজিশনাল প্রসেস’ পার করছে। এর মধ্যেই কিছুসংখ্যক ব্যক্তি-মহল এই ট্রানজিশনাল প্রসেসকে বাধাগ্রস্ত করার জন্য ভয়ংকরভাবে চক্রান্ত করছে।\nমঙ্গলবার বিএনপি চেয়ারপারসনের গুলশানের রাজনৈতিক কার্যালয়ে সংবাদ সম্মেলনে মির্জা ফখরুল এ কথাগুলো বলেন। এর আগে জমিয়তে উলামায়ে ইসলাম বাংলাদেশের নেতাদের সঙ্গে বৈঠক করে বিএনপি।\nজমিয়তে ওলামায়ে ইসলামকে চারটি আসন ছেড়ে দেওয়ার কথা জানান মির্জা ফখরুল। এসব আসনে জমিয়তের প্রার্থীদের নামও ঘোষণা করেন তিনি। তারা হলেন সিলেট-৫ আসনে মাওলানা উবায়দুল্লাহ ফারুক, নীলফামারী-১ আসনে মাওলানা মঞ্জুরুল ইসলাম আফেন্দী, বি–বাড়িয়া-২ আসনে মাওলানা জুনায়েদ আল হাবিব ও নারায়ণগঞ্জ-৪ আসনে মুফতি মনির হোসাইন কাসেমী।\nসংবাদ সম্মেলনে বিএনপির মহাসচিব মির্জা ফখরুল ইসলাম আলমগীর বলেন, একটা ভয়াবহ ফ্যাসিস্ট শাসন, যে শাসন আমাদের সমস্ত মূল্যবোধকে ধ্বংস করে দিয়েছিল, আমাদের গণতান্ত্রিক প্রতিষ্ঠানগুলোকে ধ্বংস করে দিয়েছিল, আমাদের অর্থনীতিকে ধ্বংস করে দিয়েছিল, সেই ফ্যাসিস্ট শাসন থেকে বেরিয়ে এসে আমরা এখন একটা নির্বাচনের দিকে যাচ্ছি।\nনির্বাচনের পরে একটি নির্বাচিত সরকার ও নির্বাচিত পার্লামেন্ট দেশকে সঠিক পথে এগিয়ে নেবে এ প্রত্যাশা আমরা সবাই করছি।\nবর্তমান সরকারের ব্যর্থতার কারণে আইনশৃঙ্খলা পরিস্থিতির অবনতি হয়েছে বলে মন্তব্য করেন মির্জা ফখরুল। তিনি বলেন, ইতিমধ্যে আপনারা দেখেছেন যে এই পিরিয়ডে সরকারের ব্যর্থতার কারণে আইনশৃঙ্খলা পরিস্থিতির যথেষ্ট অবনতি হয়েছে। আমাদের প্রত্যাশা ছিল যে অধ্যাপক মুহাম্মদ ইউনূসের সরকার অন্তত এই কয়টা মাস যোগ্যতার পরিচয় দেবে এবং এফিশিয়েন্সির সঙ্গে দেশকে পরিচালনা করবে।\nআসন্ন নির্বাচনের তারিখ ঘোষণার জন্য বিএনপির এই নেতা সরকারকে ধন্যবাদ জানিয়ে বলেন, ‘আমি ধন্যবাদ জানাই যে তারা তাদের কথা রেখেছেন। ২০২৬ সালের ফেব্রুয়ারি মাসের ১২ তারিখে নির্বাচনের ঘোষণা দিয়েছেন।\nসংবাদ সম্মেলনে বিএনপির স্থায়ী কমিটির সদস্য সালাহউদ্দিন আহমদ, জমিয়তে উলামায়ে ইসলাম বাংলাদেশের মহাসচিব মাওলানা মঞ্জুরুল ইসলাম আফেন্দী, যুগ্ম মহাসচিব মাওলানা বাহাউদ্দীন জাকারিয়া ও মাওলানা তাফাজ্জুল হক আজিজ, সহসভাপতি মাওলানা আবদুর রব ইউসুফী, মাওলানা আবদুল কুদ্দুস তালুকদার, মাওলানা জুনায়েদ আল হাবিব, মাওলানা আবদুল কুদ্দুস কাসেমী, মাওলানা শেখ মুজিবুর রহমান, মাওলানা নাজমুল হাসান কাসেমী এবং সাংগঠনিক সম্পাদক মাওলানা লোকমান মাজহারী উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdml8pasxraa",
    "title": "কলকাতায় বাংলাদেশের ডেপুটি হাইকমিশনের সামনে হিন্দুত্ববাদীদের বিক্ষোভ, পুলিশের লাঠিচার্জ",
    "publication_date": "2025-12-23T16:17:07+06:00",
    "keywords": "ভারত,আমার-দেশ,কলকাতা",
    "body": "কলকাতায় বাংলাদেশের ডেপুটি হাইকমিশনের সামনে হিন্দুত্ববাদীদের বিক্ষোভ, পুলিশের লাঠিচার্জ\nভারতের পশ্চিমবঙ্গের কলকাতায় বাংলাদেশের ডেপুটি হাইকমিশন কার্যালয়ের সামনে হিন্দুত্ববাদী কয়েকটি সংগঠনের বিক্ষোভে পুলিশ লাঠিচার্জ করেছে।\nবাংলাদেশের ময়মনসিংহে ধর্ম অবমাননার অভিযোগে দীপু চন্দ্র দাসকে গণপিটুনি দিয়ে হত্যা এবং তার মরদেহ জ্বালিয়ে দেওয়ার ঘটনায় প্রতিবাদে এ সমাবেশ ডাকা হয়েছিল।\nবিবিসি বাংলার সংবাদদাতা অমিতাভ ভট্টশালী ঘটনাস্থল থেকে জানিয়েছেন, মঙ্গলবার সকাল ১১টায় এই সমাবেশ শুরু হয়।\nকলকাতায় বাংলাদেশের ডেপুটি হাইকমিশন কার্যালয়ের সামনে হিন্দুত্ববাদী সংগঠনগুলো বাংলাদেশে সংখ্যালঘুদের ওপর নির্যাতনের বিচার দাবিতে স্লোগান দিচ্ছিলো।\nবিবিসির সংবাদদাতা জানিয়েছেন, ডেপুটি হাই কমিশনের প্রায় দুশো মিটার দূর পর্যন্ত মোট তিনটি ব্যারিকেড দিয়েছিল পুলিশ।\nসমাবেশ শুরুর কিছুক্ষণ পরই পুলিশের সাথে বিক্ষোভকারীরা ধাক্কাধাক্কি শুরু করে, এক পর্যায়ে প্রথম ব্যারিকেড ভেঙে ফেলে বিক্ষোভকারীরা।\nএরপর দ্বিতীয় ব্যারিকেড পর্যন্ত তারা পৌঁছে যাওয়ার পর পুলিশ লাঠিচার্জ করে। দূতাবাসের অন্তত একশো মিটার দূরে বিক্ষোভকারীদের আটকে দেয় পুলিশ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdbtg9s7lmoc",
    "title": "একনেকে অনুমোদন পেল সিলেটের ৩ প্রকল্প",
    "publication_date": "2025-12-23T16:15:05+06:00",
    "keywords": "আমার-দেশ,সিলেট,একনেক",
    "body": "উন্নয়নে পিছিয়ে পড়া সিলেটের ৩টি প্রকল্প অবশেষে জাতীয় অর্থনৈতিক পরিষদের নির্বাহী কমিটির (একনেক) সভায় অনুমোদন দেওয়া হয়েছে।\nমঙ্গলবার শেরেবাংলা নগরের এনইসি সম্মেলন কক্ষে প্রধান উপদেষ্টা ও একনেক চেয়ারপারসন ড. মুহাম্মদ ইউনূসের সভাপতিত্বে অনুষ্ঠিত বৈঠকে এই প্রকল্পগুলোর অনুমোদন দেওয়া হয়।\nপরিকল্পনা কমিশনের তথ্য মতে, সিলেটের ৩টি প্রকল্পসহ মোট ২২টি প্রকল্প অনুমোদন পেয়েছে এবারের একনেক সভায়। অনুমোদিত প্রকল্পগুলোর মধ্যে নতুন প্রকল্প ১৪টি ও সংশোধিত প্রকল্প ৫টি এবং মেয়াদ বৃদ্ধি প্রকল্প ৩টি। প্রকল্পগুলো বাস্তবায়নে মোট ব্যয় হবে ৪৬ হাজার ৪১৯ কোটি টাকা। এর মধ্যে সরকারি তহবিল থেকে ৩০ হাজার ৪৮২ কোটি টাকা, প্রকল্প ঋণ থেকে পাওয়া যাবে এক হাজার ৬৮৯ কোটি টাকা এবং সংস্থার নিজস্ব তহবিল থেকে ১৪ হাজার ২৪৭ কোটি টাকা পাওয়া যাবে।\nঅনুমোদন পাওয়া সিলেটের প্রকল্পগুলো হচ্ছে, সড়ক পরিবহন ও সেতু মন্ত্রণালয়ের ‘ভূমি অধিগ্রহণ ও ইউটিলিটি স্থানান্তর প্রকল্প : সাপোর্ট টু ঢাকা (কাঁচপুর)-সিলেট-তামাবিল মহাসড়ক চারলেনে উন্নীতকরণ এবং উভয়পাশে পৃথক সার্ভিস লেন নির্মাণ (১ম সংশোধিত) প্রকল্প। স্থানীয় সরকার, পল্লী উন্নয়ন ও সমবায় মন্ত্রণালয়ের ‘সিলেট সিটি কর্পোরেশনের জলাবদ্ধতা নিরসন, বিশুদ্ধ পানি সরবরাহ ও অবকাঠামো নির্মাণ (২য় সংশোধিত) প্রকল্প ও ‘সিলেট বিভাগের গুরুত্বপূর্ণ উপজেলা ও ইউনিয়ন সড়ক প্রশস্তকরণ ও শক্তিশালীকরণ’ প্রকল্প।\nসিটি কর্পোরেশনের কর্মকর্তারা জানান, জনগুরুত্বপূর্ণ সিলেট সিটি কর্পোরেশনের জলাবদ্ধতা নিরসন, বিশুদ্ধ পানি সরবরাহ ও অবকাঠামো নির্মাণ প্রকল্প বাস্তবায়িত হলে এবার সিলেট শহরের জলাবদ্ধতা নিরসন ও বিশুদ্ধ পানি সরবরাহে গতি আসবে বলে আশা করা হচ্ছে। এছাড়া গুরুত্বপূর্ণ সিলেট-তামাবিল মহাসড়ক প্রকল্প সমাপ্ত হলে সিলেটের যাতায়াতে আমূল পরিবর্তন আসবে। গতি আসবে সিলেটের পর্যটন শিল্পে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdsbfyxzdo3r",
    "title": "তারেক রহমানের স্বদেশ প্রত্যাবর্তন, ফেনীতে বিএনপির আনন্দ মিছিল",
    "publication_date": "2025-12-23T16:13:14+06:00",
    "keywords": "তারেক-রহমান,বিএনপি,ফেনী,আমার-দেশ",
    "body": "বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে ফেনীতে আনন্দ মিছিল করেছেন বিএনপি।\nমঙ্গলবার (২৩ ডিসেম্বর) দলটির ফেনী পৌর ও সদর উপজেলা শাখার উদ্যোগে শহরের প্রেসক্লাবের সামনে থেকে মডেল থানা এলাকা প্রদক্ষিণ শেষে মিছিলটি পুনরায় প্রেসক্লাবের সামনে গিয়ে শেষ হয়। পরে সংক্ষিপ্ত সমাবেশে নেতাকর্মীদের উদ্দেশ্যে প্রধান অতিথি বক্তব্য রাখেন বিএনপির জাতীয় নির্বাহী কমিটির সদস্য মশিউর রহমান বিপ্লব।\nএসময় অন্যান্যের মাঝে উপস্থিত ছিলেন ফেনী সদর উপজেলা বিএনপির আহবায়ক ফজলুর রহমান বকুল, পৌর বিএনপির আহবায়ক দেলোয়ার হোসেন বাবুল, সদর উপজেলা বিএনপির সদস্য সচিব আমান উদ্দিন কায়সার সাব্বির, সিনিয়র যুগ্ম আহবায়ক বাবু তপন কর, পৌর বিএনপির সিনিয়র যুগ্ম আহবায়ক খুরশিদ আলম ভূঁইয়া, জেলা যুবদলের আহবায়ক নাসির উদ্দিন খন্দকার, সদস্য সচিব নঈম উল্লাহ চৌধুরী বরাত, সিনিয়র যুগ্ম আহবায়ক বেলাল হোসেন।\nএতে আরও উপস্থিত ছিলেন জেলা স্বেচ্ছাসেবক দলের সভাপতি সাইদুর রহমান জুয়েল, সাধারণ সম্পাদক এস এম কায়সার এলিন, সিনিয়র যুগ্ম সম্পাদক দেলোয়ার হোসেন দোলন, জেলা মৎস্যজীবী দলের সাধারণ সম্পাদক মিজানুর রহমান, জেলা ওলামা আহবায়ক হাফেজ মিজানুর রহমান, সদর উপজেলা যুবদলের আহবায়ক নিজাম উদ্দিন মাষ্টার, পৌর যুবদলের সভাপতি জাহিদ হোসেন বাবুল, সাধারণ সম্পাদক হায়দার আলী রাসেল পাটোয়ারী, সদর উপজেলা স্বেচ্ছাসেবক দলের সদস্য সচিব বেলাল হোসেন, পৌর স্বেচ্ছাসেবক দলের সদস্য সচিব ইকবাল হোসেন রোমেল, সদর উপজেলা ওলামা দলের আহবায়ক ওমর ফারুক, সদস্য সচিব মো. মোস্তফা প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amdwxebb70a8x",
    "title": "পল্লী বিদ্যুতে নিয়োগ, শেষ সময় ৮ জানুয়ারি",
    "publication_date": "2025-12-23T16:12:55+06:00",
    "keywords": "নিয়োগ,আমার-দেশ,চাকরি",
    "body": "পল্লী বিদ্যুৎ সমিতি মোট ০৪+০২ জনকে ০৩+০১টি জব ক্যাটাগরি পদে যোগ্যতা সম্পন্ন ও অভিজ্ঞতা সম্পন্ন নারী ও পুরুষকে স্থায়ীভাবে চাকরির দেওয়ার জন্য পল্লী বিদ্যুৎ নিয়োগ ২০২৫ প্রকাশ করা হয়েছে।\nপল্লী বিদ্যুৎ চাকরির আবেদনের ক্ষেত্রে কিছু পদের জন্য অভিজ্ঞতা প্রয়োজন রয়েছে আবার কিছু পদের জন্য অভিজ্ঞতার কোন প্রয়োজন নেই। তবে অভিজ্ঞতা সম্পন্ন চাকরির পদের বেতন তুলনামূলক একটু বেশি অভিজ্ঞতা প্রয়োজন নেই পদের চাইতে।\nসরাসরি/ডাকযোগে/অনলাইনে পল্লী বিদ্যুৎ চাকরির আবেদন করা লাগবে।\nপল্লী বিদ্যুৎ চাকরিতে আবেদন করার শেষ সময় ০৮ জানুয়ারী ২০২৬ ইং।\nনিয়োগকর্তার/সংস্থার নাম পল্লী বিদ্যুৎ\nধরন সরকারি\nজব ক্যাটাগরি ০৩+০১টি\nমোট লোক সংখ্যা০৪+০২ জন\nশিক্ষাগত যোগ্যতাঅষ্টম শ্রেণী পাশ, এসএসসি পাশ, এইচএসসি পাশ, স্নাতক পাস লাগবে চাকরির পদ অনুযায়ী\nনতুনরা ও অভিজ্ঞতা যাদের আছে উভয় আবেদন করতে পারবে, চাকরির পদ অনুযায়ী\nবয়স সীমা সাধারণ প্রার্থীর বয়স ১৮ থেকে ৩০ বৎসর, ও কোটা প্রার্থীর বয়স ১৮ থেকে ৩২ বৎসর হতে হবে\nবেতন/গ্রেড ১৬,৬০০/- টাকা থেকে ৪৬,২৪০/- টাকা।আবেদন করার পদ্ধতি/ধরনসরাসরি/ডাকযোগ পল্লী বিদ্যুৎ সার্কুলার অনুযায়ী।\nপ্রকাশের তারিখ ০২ ও ১৮ ডিসেম্বর ২০২৫ ইং। আবেদন শুরুর দিন০২ ডিসেম্বর ও ১৮ ২০২৫ ইং। আবেদনের শেষ দিন ০৮ জানুয়ারী ২০২৬ ইং।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdxmvqbhffsc",
    "title": "তুহিন চৌধুরীকে ছেড়ে জমিয়তের আফেন্দিকে সমর্থন দিলো বিএনপি",
    "publication_date": "2025-12-23T16:05:35+06:00",
    "keywords": "আমার-দেশ,নীলফামারী,জমিয়তে-উলামায়ে-ইসলাম,ডোমার,ডিমলা",
    "body": "আসন্ন ত্রয়োদশ সংসদ নির্বাচনে বাংলাদেশ জাতীয়তাবাদী দলের (বিএনপি) সমর্থন নিয়ে নীলফামারী- ১ (ডোমার ও ডিমলা) আসনে লড়বেন জমিয়তে উলামায়ে ইসলামের মহাসচিব মাওলানা মঞ্জুরুল ইসলাম আফেন্দি।\nমঙ্গলবার গুলশানে বিএনপি চেয়ারপার্সনের কার্যালয়ে সংবাদ সম্মেলনে তাকে প্রার্থী হিসেবে ঘোষণা করেন দলটির মহাসচিব মির্জা ফখরুল ইসলাম আলমগীর।\nএ আসনে বিএনপির প্রার্থী হিসেবে গত কিছুদিন ধরে গণসংযোগ করে আসছিলেন তারেক রহমানের খালাতো ভাই ও খালেদা জিয়ার ভাগনে শাহরিন ইসলাম চৌধুরী তুহিন। তার প্রাথমিক দলীয় মনোনয়ন না হওয়ার তার নিজ দলের মধ্যে এ মিশ্র প্রতিক্রিয়া।\nএ ব্যাপারে মাওলানা মঞ্জুরুল ইসলাম আফেন্দি আল্লাহর শুকরিয়া আদায় করে জানান, তিনি নির্বাচিত হওয়ার ব্যাপারে শতভাগ আশাবাদী। তিনি নির্বাচিত হলে শতভাগ দুর্নীতি মুক্ত প্রশাসন ও সমাজ গঠনে অবদান রাখবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdv1axtqx9rj",
    "title": "ভারতীয় হাইকমিশনারকে তলব করে যে বার্তা দিল বাংলাদেশ",
    "publication_date": "2025-12-23T16:03:01+06:00",
    "keywords": "ভারত,আমার-দেশ,পররাষ্ট্র-মন্ত্রণালয়",
    "body": "ভারতের দিল্লিতে বাংলাদেশের কূটনৈতিক ও কনস্যুলার এলাকাকে লক্ষ্য করে নিরাপত্তা পরিস্থিতি নিয়ে উদ্বেগ জানাতে দেশটির হাইকমিশনার প্রণয় ভার্মাকে তলব করেছে পররাষ্ট্র মন্ত্রণালয়।\nমন্ত্রণালয়ের এক সংবাদ বিজ্ঞপ্তিতে জানানো হয়েছে, ভারতে বাংলাদেশের কূটনৈতিক মিশন প্রাঙ্গন এলাকায় সংঘটিত সহিংস বিক্ষোভের বিষয়ে ভারত সরকারের কাছে উদ্বেগ প্রকাশ করা হয়েছে প্রণয় ভার্মাকে তলব করে।\nএছাড়া শনিবার নয়াদিল্লিতে কূটনৈতিক এলাকায় বাংলাদেশ হাইকমিশন ও হাইকমিশনারের বাসভবনের বাইরে ঘটে যাওয়া অনাকাঙিক্ষত ঘটনা, সোমবার শিলিগুড়িতে বাংলাদেশ ভিসা কেন্দ্রে বিভিন্ন উগ্রপন্থি গোষ্ঠীর ভাঙচুরের ঘটনায় ভারত সরকারের কাছে উদ্বেগ জানানো হয়েছে বলে ওই বিজ্ঞপ্তিতে জানানো হয়েছে।\nপররাষ্ট্র মন্ত্রণালয় বলেছে, কূটনৈতিক স্থাপনায় এরকম ‘পরিকল্পিত সহিংসতা এবং ভয়ভীতি প্রদর্শনের মতো কর্মকাণ্ডের’ তীব্র নিন্দা জানিয়েছে বাংলাদেশ সরকার।\nএতে বলা হয়, “এ ধরনের ঘটনা কেবল কূটনৈতিক মিশনের কর্মীদের নিরাপত্তাকেই হুমকির মুখে ফেলে দেয় না, বরং পারস্পরিক সম্মান, শান্তি ও সহনশীলতার যে নীতি রয়েছে তাকেও ক্ষুণ্ন করে”।\nপ্রসঙ্গত, গত রোববার বাংলাদেশের পররাষ্ট্র উপদেষ্টা তৌহিদ হোসেন জানিয়েছিলেন যে শনিবার রাতে কূটনৈতিক এলাকায় নিরাপত্তা বেস্টনি ভেদ করে বাংলাদেশ হাইকমিশনের সামনে গিয়ে বিক্ষোভ করেছে 'হিন্দু চরমপন্থিদের' একটি দল।\nএ সময় হাইকমিশনারকে হুমকি দেওয়ার ঘটনা ঘটেছে বলে জানিয়ে বাংলাদেশের পররাষ্ট্র উপদেষ্টা তৌহিদ হোসেন অভিযোগ করেছেন যে, ভারতের পক্ষ থেকে \"যথাযথ নিরাপত্তা নিশ্চিত করা হয়নি\"।\nভারতের পররাষ্ট্র মন্ত্রণালয়ের এক বিবৃতিতে বলেছিল, একদল যুবক বাংলাদেশ হাইকমিশনের সামনে বাংলাদেশের ময়মনসিংহে দিপু চন্দ্র দাসের ঘটনার প্রতিবাদ করে স্লোগান দিয়েছে, কিন্তু বেস্টনি ভেদ করা বা নিরাপত্তা পরিস্থিতি তৈরির কোনো চেষ্টা ছিল না।\nএর আগে গত ১৪ই ডিসেম্বর প্রণয় ভার্মাকে পররাষ্ট্র মন্ত্রণালয়ে তলব করা হয়েছিল।\nপরে পররাষ্ট্র মন্ত্রণালয়ের এক বিজ্ঞপ্তিতে জানিয়েছিল যে, ইনকিলাব মঞ্চের আহ্বায়ক শহিদ শরিফ ওসমান হাদির ওপর হামলাকারীদের ভারতে পালিয়ে যাওয়া প্রতিরোধে দেশটির সহযোগিতা কামনা করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdmxpq3k31o6",
    "title": "উদ্দেশ্যপ্রণোদিত হয়রানি ও বেআইনি গ্রেপ্তার বন্ধ করতে হবে",
    "publication_date": "2025-12-23T16:00:43+06:00",
    "keywords": "আমার-দেশ",
    "body": "প্রথম আলো ও ডেইলি স্টার ভবনে বিক্ষুব্ধ ছাত্রজনতার সংঘটিত অনাকাঙ্ক্ষিত ঘটনাকে অজুহাত হিসেবে ব্যবহার করে আলেম-উলামা, মাদ্রাসা শিক্ষার্থী ও ইসলামপন্থী যুবসমাজের ওপর বেআইনি গ্রেপ্তার ও হয়রানির অভিযানের বিরুদ্ধে তীব্র ক্ষোভ, উদ্বেগ ও প্রতিবাদ জানিয়েছে বাংলাদেশ খেলাফত যুব মজলিস।\nমঙ্গলবার গণমাধ্যমে পাঠানো যৌথ বিবৃতিতে সংগঠনের কেন্দ্রীয় সভাপতি মাওলানা মুহাম্মাদ জাহিদুজ্জামান, সভাপতি পরিষদ সদস্য মাওলানা আব্দুল্লাহ আশরাফ ও জাকির হোসাইন এই প্রতিবাদ জানান।\nবিবৃতিতে তারা বলেন, সহিংসতা, ভাঙচুর বা আইনবহির্ভূত কোনো কর্মকাণ্ড আমাদের আদর্শ ও রাজনৈতিক চেতনার পরিপন্থী। ইসলামপন্থী আন্দোলন বরাবরই শান্তিপূর্ণ ও সাংবিধানিক পন্থায় বিশ্বাসী। কাজেই একটি বিচ্ছিন্ন ঘটনাকে কেন্দ্র করে ঢালাওভাবে ইসলামপ্রিয় জনতাকে অভিযুক্ত করার অপচেষ্টা উদ্দেশ্যপ্রণোদিত ও রাজনৈতিকভাবে অসৎ উদ্দেশ্য হাসিলের নামান্তর।\nতারা আরো বলেন, সংশ্লিষ্ট গণমাধ্যমগুলোর অতীত ভূমিকা, পক্ষপাতদুষ্ট সাংবাদিকতা ও ইসলামবিদ্বেষী অবস্থানের কারণে জনমনে যে দীর্ঘদিনের ক্ষোভ জমে উঠেছে, তা একটি অনস্বীকার্য বাস্তব সত্য। কিন্তু সেই সামাজিক বাস্তবতাকে উপেক্ষা করে রাষ্ট্রীয় ক্ষমতা ব্যবহার করে নির্দোষ আলেম, যুবক ও মাদ্রাসা শিক্ষার্থীদের টার্গেট করা চরম দায়িত্বহীনতা ও ক্ষমতার অপব্যবহার ছাড়া কিছুই নয়।\nবিশেষ করে সাদা পোশাকে তুলে নেওয়া, ভয়ভীতি প্রদর্শন, পরিবারকে অন্ধকারে রেখে গ্রেপ্তার এবং আইনি প্রক্রিয়া উপেক্ষা করার যে সংস্কৃতি আবার মাথাচাড়া দিয়ে উঠছে, তা বিগত দিনের ফ্যাসিবাদী দমন-পীড়নের ভয়াবহ স্মৃতিকেই স্মরণ করিয়ে দেয়। একটি স্বাধীন ও গণতান্ত্রিক রাষ্ট্রে এ ধরনের আচরণ কোনোভাবেই গ্রহণযোগ্য হতে পারে না।\nনেতারা বলেন, বাংলাদেশ খেলাফত যুব মজলিস আলেম সমাজ ও ইসলামপ্রিয় যুবসমাজের নিরাপত্তা ও নাগরিক অধিকার রক্ষায় কোনো আপস করবে না। অবিলম্বে সব ধরনের বেআইনি আটক বন্ধ করতে হবে, নির্দোষদের নিঃশর্ত মুক্তি দিতে হবে এবং ঘটনার নিরপেক্ষ তদন্ত নিশ্চিত করতে হবে।\nতারা হুঁশিয়ারি দিয়ে বলেন, ন্যায়বিচার ও আইনের শাসন প্রতিষ্ঠা ছাড়া রাষ্ট্রে শান্তি ও স্থিতিশীলতা সম্ভব নয়; এই সত্যকে উপেক্ষা করলে তার দায় ইতিহাস কখনো ক্ষমা করবে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdmdkf9c6uab",
    "title": "অর্ধলাখ ছাড়াল সিলেটের প্রবাসী ভোটার নিবন্ধন",
    "publication_date": "2025-12-23T15:58:08+06:00",
    "keywords": "আমার-দেশ,সিলেট",
    "body": "সিলেট বিভাগের চার জেলায় প্রবাসী ভোটার নিবন্ধনের সংখ্যা অর্ধলাখ ছাড়িয়েছে। নিবন্ধনে এই বিভাগে শীর্ষে রয়েছে সিলেট জেলা। ত্রয়োদশ জাতীয় সংসদ নির্বাচন ও গণভোটে অংশ নিতে ‘পোস্টাল বিডি’ অ্যাপের মাধ্যমে এই নিবন্ধন প্রক্রিয়া চালু করে নির্বাচন কমিশন। গত ৩৬ দিনে এই অ্যাপে বিভাগের ৫২ হাজারেরও বেশি প্রবাসী বাংলাদেশি নিবন্ধন করেছেন।\nমঙ্গলবার নির্বাচন কমিশনের ওয়েবসাইট থেকে এ তথ্য জানা গেছে। তবে সিলেট অঞ্চলের বিপুল পরিমাণ মানুষ বহির্বিশ্বে বসবাস করলেও সেই তুলনায় নিবন্ধনের হার অনেকটাই কম বলে মনে করছেন সংশ্লিষ্টরা।\nজানা গেছে, গত ১৮ নভেম্বর অনলাইনে পোস্টাল বিডি অ্যাপে নিবন্ধন প্রক্রিয়া চালু করে নির্বাচন কমিশন। এই নিবন্ধন চলবে আগামী ২৫ ডিসেম্বর পর্যন্ত। সেই অনুযায়ী নিবন্ধনের সময় বাকি আছে আর মাত্র ২ দিন। সিলেট অঞ্চলের প্রায় ১০-১২ লাখ প্রবাসী বিশ্বের বিভিন্ন দেশে বসবাস করলেও ১ মাস ৬ দিনে নিবন্ধনের এই সংখ্যাকে আশানুরূপ বলা যাচ্ছে না।\nইসির তথ্যমতে, ১৮ নভেম্বর থেকে ২৩ ডিসেম্বর বিকেল ৩টা পর্যন্ত সিলেট বিভাগের চার জেলার মোট ৫২ হাজার ১৪২ জন প্রবাসী ভোটার হতে নিবন্ধন করেছেন। এর মধ্যে পুরুষ ৪৬ হাজার ৮২০ জন এবং নারী মাত্র ৫ হাজার ৩২২ জন।\nজেলাভিত্তিক তথ্যে দেখা যায়, সিলেট জেলায় সর্বোচ্চ ২৫ হাজার ৫০ জন প্রবাসী নিবন্ধন করেছেন। এর মধ্যে পুরুষ ২১ হাজার ৯২১ জন ও নারী ৩ হাজার ১২৮ জন। দ্বিতীয় সর্বোচ্চ নিবন্ধন করেছেন মৌলভীবাজার জেলার প্রবাসীরা; এ জেলায় মোট নিবন্ধন করেছেন ১২ হাজার ৮৪৩ জন। যার মধ্যে পুরুষ ১১ হাজার ৭০০ জন ও নারী ১ হাজার ১৪৩ জন।\nনিবন্ধনের দিক থেকে তৃতীয় অবস্থানে রয়েছে সুনামগঞ্জ জেলা। এ জেলা থেকে নিবন্ধন করেছেন ৭ হাজার ৪০৩ জন প্রবাসী। এর মধ্যে পুরুষ ৬ হাজার ৮৪৬ জন ও নারী ৫৫৯ জন। সবচেয়ে কম নিবন্ধন করেছেন হবিগঞ্জ জেলার প্রবাসীরা। এ জেলা থেকে মোট ৬ হাজার ৮১৫ জন নিবন্ধন করেছেন, যার মধ্যে পুরুষ ৬ হাজার ৩২০ জন ও নারী ৪৯২ জন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdmrgf5xunge",
    "title": "শাবিপ্রবিতে ভর্তি আবেদন ৭২ হাজার শিক্ষার্থীর",
    "publication_date": "2025-12-23T15:54:39+06:00",
    "keywords": "আমার-দেশ,শাহজালাল-বিজ্ঞান-ও-প্রযুক্তি-বিশ্ববিদ্যালয়",
    "body": "শাহজালাল বিজ্ঞান ও প্রযুক্তি বিশ্ববিদ্যালয়ের (শাবিপ্রবি) ২০২৫-২৬ শিক্ষাবর্ষে স্নাতক প্রথম বর্ষ প্রথম সেমিস্টারে ভর্তি আবেদন করেছেন ৭২ হাজার শিক্ষার্থী।\nমঙ্গলবার (২৩ ডিসেম্বর) বেলা পৌনে ৩টা পর্যন্ত দুটি ইউনিটে এই আবেদন করেন শিক্ষার্থীরা। ভর্তি আবেদন চলবে ২৫ ডিসেম্বর রাত ১১টা ৫৯ মিনিট পর্যন্ত।\nভর্তি কমিটি জানায়, মঙ্গলবার (২৩ ডিসেম্বর) বেলা পৌনে ৩টা পর্যন্ত এ ইউনিটে আবেদন করেছেন ৪৯ হাজার ৮৬১ জন শিক্ষার্থী। বি ইউনিটে আবেদন করেছেন ২০ হাজার ৯৪৭ জন শিক্ষার্থী। আর এ ২ উপ-ইউনিটে আবেদন করেছেন ১ হাজার ১৮৫ জন শিক্ষার্থী। সবমিলিয়ে দুই ইউনিট ও একটি উপ-ইউনিটে আবেদন করেছেন ৭১ হাজার ৯৯৩ জন শিক্ষার্থী।\nভর্তি কমিটির সদস্য সচিব অধ্যাপক ড. মোহাম্মদ সেলিম আমার দেশকে বলেন, আবেদনের সময়সীমা আর বাড়ছে না। ২৫ ডিসেম্বর রাত ১১টা ৫৯ মিনিটে শেষ হচ্ছে আবেদন। তিনি বলেন, এখন পর্যন্ত প্রায় ৭২ হাজার শিক্ষার্থী আবেদন করেছেন। ২৫ ডিসেম্বর শেষে ফাইনাল সংখ্যা জানা যাবে।\nভর্তি কমিটির তথ্য মতে, গত ৮ ডিসেম্বর থেকে শাহাজালাল বিজ্ঞান ও প্রযুক্তি বিশ্ববিদ্যালয়ে ভর্তি আবেদন শুরু হয়েছে। আগামী ২৫ ডিসেম্বর পর্যন্ত চলবে আবেদন। এ ইউনিটের ভর্তি পরীক্ষা আগামী ১৩ জানুয়ারি ও বি ইউনিটের পরীক্ষা ১৪ জানুয়ারি অনুষ্ঠিত হবে। এবার সিলেট ও রাজধানী ঢাকার নির্ধারিত কেন্দ্রসমূহে ভর্তি পরীক্ষা অনুষ্ঠিত হবে।\nএবারের ভর্তি নির্দেশিকায় বলা হয়েছে, ভর্তি পরীক্ষায় প্রাপ্ত নম্বর (৮০ এর মধ্যে), ২০২৫ সালের এইচএসসি পরীক্ষার্থীর ক্ষেত্রে এইচএসসি এবং এসএসসিতে প্রাপ্ত জিপিএ- এর যোগফলকে ২ দ্বারা এবং ২০২৪ সালের এইচএসসি পরীক্ষার্থীর ক্ষেত্রে ১.৬ দ্বারা গুণ করে সর্বমোট ১০০ নম্বরের মধ্যে একজন প্রার্থীর প্রাপ্ত নম্বরের উপর ভিত্তি করে মেধা তালিকা প্রণয়ন করা হবে।\nনির্দেশিকা অনুযায়ী, এ বছর ১ হাজার ৫৬৬ আসনে ভর্তি নেবে শাবিপ্রবি। এর মধ্যে ‘এ’ ইউনিটে ৯৮৫ ও ‘বি’ ইউনিটে ৫৮১ আসন। এছাড়া পাঁচ ধরনের কোটায় অতিরিক্ত ৭৭টি আসন সংরক্ষিত রাখা হয়েছে। এগুলোর মধ্যে ‘এথনিক মেরিট অ্যালোকেশনে ২৮টি, ডিজেবিলিটি মেরিট অ্যালোকেশনে ১৪টি, টি-লেবার মেরিট অ্যালোকেশনে ৫টি, স্পোর্টস মেরিট অ্যালোকেশনে ১০টি ও সাস্ট কমিউনিটি মেরিট অ্যালোকেশনে ২০টি আসন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdbqdp0qfnnr",
    "title": "তারেক রহমানের স্বদেশ প্রত্যাবর্তনকে স্বাগত জানিয়ে কিশোরগঞ্জ আনন্দ মিছিল",
    "publication_date": "2025-12-23T15:46:24+06:00",
    "keywords": "তারেক-রহমান,বিএনপি,আমার-দেশ,কিশোরগঞ্জ",
    "body": "বিএনপির ভারপ্রাপ্ত চেয়ারম্যান তারেক রহমানের স্বদেশ প্রত্যার্বতন উপলক্ষে স্বাগত জানিয়ে আনন্দ শোভাযাত্রা করেছে কিশোরগঞ্জ জেলা বিএনপি।\nমঙ্গলবার দুপুরে রথখলা ময়দান থেকে আনন্দ শোভাযাত্রা বের হয়ে শহরের গুরুত্বপূর্ণ সড়ক প্রদক্ষিণ করে একইস্থানে গিয়ে সমাবেশের মাধ্যমে শেষ হয়।\nএ সময় উপস্থিত ছিলেন জেলা বিএনপির সাবেক সাংগঠনিক সম্পাদক নাজমুল আলম, আমিনুল ইসলাম আশফাক, সাবেক সহ-সাংগঠনিক সম্পাদক মাহবুব আলম, জেলা যুবদলের সভাপতি খসরুজ্জামান শরীফ, সাধারণ সম্পাদক আব্দুল্লাহ আল মাসুদ সুমন, লুৎফুল হক টিটু সহ অঙ্গ ও সহযোগী সংগঠনের নেতা কর্মী সমর্থকরা।\nতারা তারেক রহমানের স্বদেশ প্রত্যার্বতনকে স্বাগত জানিয়ে আনন্দ শোভাযাত্রায় নানা স্লোগান দেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amd3z4dw7jep9",
    "title": "বিএনপি সমর্থিত জমিয়ত সভাপতির বিরুদ্ধে বিদ্রোহী হয়ে লড়বেন মামুন",
    "publication_date": "2025-12-23T15:45:48+06:00",
    "keywords": "আমার-দেশ,সিলেট,জকিগঞ্জ,কানাইঘাট",
    "body": "আসন্ন ত্রয়োদশ জাতীয় সংসদ নির্বাচনে সিলেট- ৫ (জকিগঞ্জ-কানাইঘাট) আসনে বিএনপি সমর্থিত জমিয়তে উলামায়ে ইসলামের কেন্দ্রীয় সভাপতি মাওলানা উবায়দুল্লাহ ফারুকের বিরুদ্ধে বিদ্রোহী হয়ে লড়বেন মামুনুর রশিদ (চাকসু মামুন)। নিজ দলের সমর্থন জমিয়তের দিকে গেলেও তিনি নির্বাচনি মাঠ ছাড়তে চাচ্ছেন না তিনি।\nমামুনুর রশিদ বলেন, ১৭ বছর জুলুম নির্যাতন সহ্য করে দলকে ঐক্যবদ্ধ রেখেছি, মাঠ সাজিয়েছি। আমি এই আসন জোটকে ছেড়ে দেয়ার সিদ্ধান্ত মেনে নিতে পারি না। আমার নেতাকর্মীরা একাট্টা। তাদের আমি হতাশ করতে পারবো না। আমি জনগণকে নিয়ে নির্বাচন করবো। দলের পক্ষ থেকে নির্দেশনার পরও প্রকাশ্যে তিনি নির্বাচন করার ঘোষণা দিয়েছেন।\nএই আসনে জামায়াতে প্রার্থী  হাফেজ মাওলানা আনোয়ার হোসেন।\nএক ফেসবুক বার্তায় তিনি বলেন, দীর্ঘ ৩৫ বছর ধরে আমি আপনাদের সুখ-দুঃখে সর্বোচ্চটা দিয়ে পাশে থাকার চেষ্টা করেছি। আমাদের এলাকার আরও উন্নয়ন এবং আপনাদের অধিকার আদায়ের লক্ষ্যে আমি আসন্ন ত্রয়োদশ জাতীয় সংসদ নির্বাচনে সিলেট- ৫ (জকিগঞ্জ-কানাইঘাট) আসনে আপনাদের প্রার্থী হিসেবে প্রতিদ্বন্দ্বিতা করার সিদ্ধান্ত নিয়েছি।\nআমি কোনো দলের প্রার্থী নয় বরং আপনাদের আস্থার প্রতিনিধি হতে চাই। দুর্নীতিমুক্ত সমাজ এবং আধুনিক এলাকা গড়ার এই লড়াইয়ে আপনাদের দোয়া ও সমর্থন আমার একমাত্র পাথেয়। আসুন, আমরা দল-মতের ঊর্ধ্বে উঠে এলাকার স্বার্থে এক হই।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/information-technology/amdqscrnxvo4i",
    "title": "২০২৫ সালে গুগলে যেসব বিষয় সবচেয়ে বেশি সার্চ হয়েছে",
    "publication_date": "2025-12-23T15:45:37+06:00",
    "keywords": "আমার-দেশ,তথ্যপ্রযুক্তি,গুগল",
    "body": "২০২৫ সালে বিশ্বজুড়ে কোটি কোটি মানুষ প্রতিদিন গুগলে যা খুঁজেছেন, তার মধ্য থেকে স্পষ্টভাবে উঠে এসেছে কয়েকটি বিষয়। বিনোদন থেকে শুরু করে কৃত্রিম বুদ্ধিমত্তা, দৈনন্দিন প্রয়োজনীয় তথ্য ও বৈশ্বিক ঘটনা সব মিলিয়ে ২০২৫ সালের সার্চ ট্রেন্ড আমাদের ডিজিটাল জীবনের বাস্তব চিত্র তুলে ধরেছে। এমন ৫টি বিষয় যেগুলো অনেকবেশি সার্চ হয়েছে এবং গুগল ট্রেন্ডে উঠে এসেছে বারবার\nচার্লি কির্ক২০২৫ সালের সেপ্টেম্বরে মার্কিন রাজনৈতিক কর্মী চার্লি কির্কের হত্যাকাণ্ড বিশ্বজুড়ে ব্যাপক আলোড়ন সৃষ্টি করে। এই ঘটনার পরপরই তার নাম গুগলে সবচেয়ে বেশি সার্চ হওয়া বিষয়গুলোর একটিতে পরিণত হয়। কী ঘটেছিল, কে জড়িত এবং এর রাজনৈতিক প্রভাব কী এসব জানতেই বিপুল সংখ্যক মানুষ গুগলে অনুসন্ধান করেন। ফলে তিনি ২০২৫ সালের অন্যতম আলোচিত ব্যক্তি হিসেবে উঠে আসেন।\nকেপপ ডেমন হান্টার্সনেটফ্লিক্সের অ্যানিমেটেড ছবি ‘কেপপ ডেমন হান্টার্স’ ২০২৫ সালে এক সাংস্কৃতিক ঘটনা হয়ে ওঠে। কেপপ সংগীত, অ্যাকশন ও ফ্যান্টাসির মিশেলে তৈরি এই সিনেমাটি মুক্তির পরই দর্শকদের মধ্যে ব্যাপক আগ্রহ তৈরি করে। ছবির গান, চরিত্র ও গল্প নিয়ে গুগলে সার্চের পরিমাণ দ্রুত বেড়ে যায়, যা একে বছরের অন্যতম জনপ্রিয় বিনোদনমূলক সার্চ ট্রেন্ডে পরিণত করে।\nলাবুবুপপ মার্ট-এর তৈরি লাবুবু নামের ছোট মনস্টার আকৃতির খেলনাগুলো ২০২৫ সালে সামাজিক মাধ্যমে ভাইরাল হয়ে যায়। সংগ্রহযোগ্য এই খেলনাগুলো অল্প সময়ের মধ্যেই তরুণদের মধ্যে দারুণ জনপ্রিয়তা পায়। ফলস্বরূপ, লাবুবু গুগলের ট্রেন্ডিং সার্চ তালিকায় জায়গা করে নেয় এবং সার্চ সংখ্যায় রেকর্ড তৈরি করে।\nকৃত্রিম বুদ্ধিমত্তা ও জেমিনি২০২৫ সালে কৃত্রিম বুদ্ধিমত্তা নিয়ে আগ্রহ আরও বেড়ে যায়। বিশেষ করে গুগলের নিজস্ব এআই মডেল জেমিনির উন্নয়ন ও ব্যবহার নিয়ে মানুষ ব্যাপকভাবে সার্চ করেছে। ‘এআই কী’, ‘জেমিনি কীভাবে কাজ করে’, ‘এআই ভবিষ্যতে কী প্রভাব ফেলবে’ এ ধরনের প্রশ্ন গুগল সার্চে শীর্ষে ছিল। এটি প্রমাণ করে, এআই এখন শুধু প্রযুক্তিবিদদের বিষয় নয়, বরং সাধারণ মানুষের আগ্রহের কেন্দ্রবিন্দু।\nইরান ও যুক্তরাষ্ট্রের রাজনীতি২০২৫ সালে আন্তর্জাতিক রাজনীতিও গুগল সার্চে বড় প্রভাব ফেলেছে। ইরান ও ইসরায়েলের মধ্যে স্বল্পমেয়াদি যুদ্ধ, যুক্তরাষ্ট্র সরকারের শাটডাউন, এবং নতুন আইন যেমন ‘ওয়ান বিগ বিউটিফুল বিল অ্যাক্ট’ এসব ঘটনা মানুষকে ব্যাপকভাবে তথ্য খুঁজতে বাধ্য করেছে। এসব রাজনৈতিক ইস্যু গুগলের সার্চ ট্রেন্ডে উল্লেখযোগ্য স্থান দখল করে নেয়।\nএসব নতুন ট্রেন্ডের পাশাপাশি কিছু সার্চ ২০২৫ সালেও আগের মতোই জনপ্রিয় ছিল। যেমন- ইউটিউব, সামাজিক যোগাযোগমাধ্যম (ফেসবুক, ইনস্টাগ্রাম, হোয়াটসঅ্যাপ), দৈনন্দিন প্রয়োজনীয় তথ্য (আবহাওয়া ও অনুবাদ), বড় ইভেন্ট ও চলমান বিশ্ব ঘটনা-এই ধরনের সার্চ প্রমাণ করে, ব্যবহারিক ও দৈনন্দিন প্রশ্নের জন্য মানুষ এখনও গুগলের ওপর সবচেয়ে বেশি নির্ভর করে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdd0xpghfkrm",
    "title": "বিজিবির অভিযানে ভারতীয় মদসহ আটক ৩",
    "publication_date": "2025-12-23T15:40:55+06:00",
    "keywords": "বিজিবি,আমার-দেশ",
    "body": "বর্ডার গার্ড বাংলাদেশ (বিজিবি)-এর অভিযানে বিপুল পরিমাণ ভারতীয় মদসহ এক পাচারকারী এবং আরও তিনজনকে আটক করা হয়েছে।\nগত ২২ ডিসেম্বর গভীর রাত ও সকালে ঠাকুরগাঁও এবং দিনাজপুর সীমান্ত এলাকা থেকে তাদের আটক করা হয়। মঙ্গলবার তাদের সংশ্লিষ্ট থানায় হস্তান্তর করা হয়েছে।\nদিনাজপুর ব্যাটালিয়ন (৪২ বিজিবি) থেকে জানানো হয়, গোয়েন্দা তথ্যের ভিত্তিতে ২২ ডিসেম্বর সোমবার গভীর রাতে ফকিরগঞ্জ বিওপির একটি টহল দল বিশেষ অভিযান চালায়। অভিযানে ঠাকুরগাঁও জেলার পীরগঞ্জ উপজেলার সীমান্ত পিলার ৩৪২ থেকে ১০০ গজ বাংলাদেশের অভ্যন্তরে উপদইল গ্রাম থেকে মালিকবিহীন অবস্থায় ৪৬ বোতল ভারতীয় মদ উদ্ধার করা হয়। পালিয়ে যাওয়া মাদক ব্যবসায়ীদের শনাক্ত করতে বিজিবির গোয়েন্দা দল কাজ করছে বলে জানানো হয়েছে।\nব্যাটালিয়ন সূত্রে আরও জানানো হয়, ২২ ডিসেম্বর সন্ধ্যার আগে দিনাজপুর ব্যাটালিয়ন চাপসা বিওপির সীমান্ত পিলার ৩৪৮ থেকে ১০ গজ বাংলাদেশের অভ্যন্তরে ঠাকুরগাঁওয়ের হরিপুর উপজেলার ভাতুরিয়া ইউনিয়নের রামপুর সীমান্তবর্তী এলাকা থেকে মানবপাচারকারীসহ তিনজনকে আটক করা হয়। আটককৃতরা হলেন—ঠাকুরগাঁও জেলার হরিপুর থানার ভাতুরিয়া গ্রামের ইয়াসিন আলীর ছেলে মানবপাচারকারী সাদ্দাম হোসেন এবং পাচার হতে যাওয়া একই জেলার রাণীশংকৈল উপজেলার রাউতনগর এলাকার শ্রী গবেন্দ্রর ছেলে শ্রীকৃষ্ণ রায় ও কোমলঝালির ছেলে কৃষ্ণ জালি।\nআটককৃতদের বিরুদ্ধে আইনি ব্যবস্থা গ্রহণের জন্য ঠাকুরগাঁও জেলার হরিপুর থানায় হস্তান্তর করা হয়েছে বলে দিনাজপুর ব্যাটালিয়ন থেকে নিশ্চিত করা হয়েছে। সীমান্ত রক্ষা, চোরাচালান রোধ, মাদক ব্যবসায়ী ও অনুপ্রবেশকারীদের ধরতে বিজিবি সর্বদা সীমান্তে টহল জোরদার রেখেছে বলে বিজ্ঞপ্তিতে উল্লেখ করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdml9wngzjdw",
    "title": "এটিএম আজহারুল ইসলামের পক্ষে মনোনয়নপত্র সংগ্রহ",
    "publication_date": "2025-12-23T15:34:37+06:00",
    "keywords": "আমার-দেশ,রংপুর,তারাগঞ্জ,জামায়াতে-ইসলামী,বদরগঞ্জ",
    "body": "ত্রয়োদশ জাতীয় সংসদ নির্বাচনে রংপুর-২ (তারাগঞ্জ–বদরগঞ্জ) আসনে বাংলাদেশ জামায়াতে ইসলামীর মনোনীত প্রার্থী এটিএম আজহারুল ইসলামের পক্ষে মনোনয়নপত্র সংগ্রহ করা হয়েছে।\nমঙ্গলবার ২৩ ডিসেম্বর রিটার্নিং কর্মকর্তার কার্যালয় থেকে এটিএম আজহারুল ইসলামের পক্ষে মনোনয়নপত্র সংগ্রহ করেন তারাগঞ্জ উপজেলা জামায়াতে ইসলামীর আমির এস এম আলমগীর হোসেন।\nএ সময় তার সঙ্গে উপস্থিত ছিলেন তারাগঞ্জ উপজেলা জামায়াতের সেক্রেটারি ইয়াকুব আলী, যুব বিভাগের সভাপতি মো. কাজি হুদা, যুব বিভাগের সেক্রেটারি আমিনুল ইসলাম, আদর্শ শিক্ষক ফেডারেশনের সভাপতি কাজি জিকরুল ইসলাম জাহেরিসহ অন্যান্য নেতৃবৃন্দ।\nনেতৃবৃন্দ এ সময় বলেন, এটিএম আজহারুল ইসলাম একজন পরীক্ষিত, যোগ্য ও জনপ্রিয় নেতা। রংপুর-২ আসনের সাধারণ মানুষের অধিকার আদায় ও ন্যায়ভিত্তিক সমাজ প্রতিষ্ঠায় তিনি গুরুত্বপূর্ণ ভূমিকা রাখতে সক্ষম হবেন বলে তারা আশাবাদ ব্যক্ত করেন।\nউল্লেখ্য, ত্রয়োদশ জাতীয় সংসদ নির্বাচনকে কেন্দ্র করে রংপুর-২ আসনে রাজনৈতিক অঙ্গনে ব্যাপক আগ্রহ ও উৎসাহ লক্ষ্য করা যাচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdy5iv1z2wtb",
    "title": "এলডিপি থেকে চৌধুরী হাসান সারওয়ার্দীর পদত্যাগ",
    "publication_date": "2025-12-23T15:32:44+06:00",
    "keywords": "আমার-দেশ,এলডিপি",
    "body": "লিবারেল ডেমোক্রেটিক পার্টি-এলডিপি থেকে পদত্যাগ করেছেন প্রেসিডিয়াম সদস্য লে. জেনারেল (অব.) ড. চৌধুরী হাসান সারওয়ার্দী বীর বিক্রম।\nআজ মঙ্গলবার তিনি  এক বিজ্ঞপ্তিতে বলেন, ২০ ডিসেম্বর ২০২৫ তারিখে আমাকে লিবারেল ডেমোক্রেটিক পার্টির মহাসচিব স্বাক্ষরিত পত্রের মাধ্যমে সাময়িক ভাবে দলের প্রেসিডিয়াম সদস্যের পদসহ সকল পদ থেকে বহিষ্কার করা হয়েছে। বহিস্কারাদেশটি এলডিপির গঠনতন্ত্রের ৬.৩ ধারার সম্পূর্ণ পরিপন্থি। বহিস্কারাদেশ সরাসরি প্রেস ও মিডিয়াতে পাঠিয়ে প্রচার করা হয়েছে অথচ এই চিঠি অদ্যবধি আমাকে প্রেরণ করা হয়নি। অর্থাৎ যে প্রক্রিয়ায় আদেশ প্রেরণ করা হয়েছে তা ছিল সম্পূর্ণ স্বৈরাচারী, অগণতান্ত্রিক ও এখতিয়ার বহির্ভূত। এতে জনমনে আমার সম্মান, মর্যাদা চরমভাবে ক্ষুণ্ণ হয়েছে, দলের ভাবমূর্তি ক্ষুণ্ণ হয়েছে। দলের ভিতরে অগণতান্ত্রিক চর্চার বহিঃপ্রকাশ ঘটেছে। এখানে ন্যূনতম মানব মর্যাদা, মানবাধিকার ও সাংবিধানিক অধিকারের তোয়াক্কা করা হয়নি।\nতিনি আরও বলেন, এমন একটি দলের সদস্য হয়ে আমি নিজেকে অপমানিত, লজ্জিত ও লাঞ্ছিত মনে করছি। কারণ, আমি গত ২ দিন ধরে দলের প্রেসিডেন্টের কাছ থেকে একটি লিখিত নির্দেশ/বার্তা আশা করেছি। যেখানে তিনি তার অবর্তমানে ও প্রেসিডিয়াম সদস্যের মিটিং ব্যতীত এ সিদ্ধান্ত বাতিল বা স্থগিত বলে ঘোষণা করবেন কিন্তু তিনি তা করেননি। আমার ধৈর্য্যের বাধ ভাঙ্গার পর আমি সিদ্ধান্ত নিয়েছি যে এই সংগঠনে আমার থাকার কোন যৌক্তিক কারণ নেই। এতে আমার সম্মান, ইজ্জতহানির সম্ভাবনা বাড়বে। যে সংগঠনের মহাসচিব অন্য একটি রাজনৈতিক দলের স্বার্থ রক্ষার জন্য সর্বদা নিয়োজিত থাকেন সেই সংগঠন একটি অনিরাপদ আশ্রমে পরিণত হবে।\nচৌধুরী হাসান সারওয়ার্দী বলেন, ‘আমি রাজনীতিতে সম্মান, মর্যাদা ও গণতন্ত্রের চর্চাকে গুরুত্ব দেই। দলের সদস্যসহ জনগণের সহানুভূতির প্রতি আমি কৃতজ্ঞ। অতএব অনুগ্রহপূর্বক আমার পদত্যাগ পত্রটি আজ ২৩ ডিসেম্বর সকাল ৯ ঘটিকায় গ্রহণ করার জন্য অনুরোধ করছি।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdmixlvyxhx8",
    "title": "চাকরিতে প্রবেশে ৩২ বছরের বাধা কাটল, সুবিধা পাবেন যারা",
    "publication_date": "2025-12-23T15:24:53+06:00",
    "keywords": "আমার-দেশ,সরকারি-চাকরি",
    "body": "সরকারি চাকরিতে প্রবেশের ক্ষেত্রে ৩২ বছরের বেশি বয়সসীমার বিধি ও প্রবিধানমালা কার্যকরের বাধা কাটল। এজন্য এ সংক্রান্ত অধ্যাদেশে সংশোধন আনা হয়েছে।\nসোমবার সরকারি, স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যান্সিয়াল করপোরেশনসহ স্ব-শাসিত সংস্থাসমূহে সরাসরি নিয়োগের ক্ষেত্রে সর্বোচ্চ বয়সসীমা নির্ধারণ (সংশোধন) অধ্যাদেশ, ২০২৫ জারি করা হয়েছে।\nরাষ্ট্রপতি এ অধ্যাদেশ জারি করেছেন। আইন মন্ত্রণালয়ের লেজিসলেটিভ ও সংসদ বিষয়ক বিভাগ থেকে অধ্যাদেশটি জারি করা হয়েছে।\nসরকারি চাকরির সব স্তরে প্রবেশের বয়সসীমা ৩২ বছর করে গত বছরের ১৮ নভেম্বর ‘সরকারি, স্বায়ত্তশাসিত, আধা-স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যান্সিয়াল কর্পোরেশনসহ স্ব-শাসিত সংস্থাসমূহে সরাসরি নিয়োগের ক্ষেত্রে সর্বোচ্চ বয়সসীমা নির্ধারণ অধ্যাদেশ, ২০২৪’ জারি করে সরকার।\nসব পর্যায়ের সরকারি চাকরিতে নিয়োগের বয়স ৩২ বছর করায় মুক্তিযোদ্ধাদের সন্তান, চিকিৎসক ও প্রতিবন্ধী ব্যক্তিদের বয়সের বিশেষ সুবিধা বাতিল হয়ে যায়। কম্পিউটার সংশ্লিষ্ট জনবল নিয়োগের ক্ষেত্রেও বয়সের বিশেষ সুবিধা পাওয়া প্রার্থীরাও বঞ্চিত হন। বিভিন্ন ক্ষেত্রে বিধি ও প্রবিধিমালায় সরাসরি নিয়োগের ক্ষেত্রে বয়সসীমা ৩২ বছরের বেশি ছিল।\nএই অসুবিধা নিরসনে বিভিন্ন দপ্তর-সংস্থা ছাড়াও চাকরিপ্রার্থীদের কাছ থেকে প্রস্তাব আসে জনপ্রশাসন মন্ত্রণালয়ে।\nএর পরিপ্রেক্ষিতে অধ্যাদেশে সংশোধন আনলো সরকার। অধ্যাদেশে ৩ (ক) নামে নতুন একটি ধারা যুক্ত করা হয়েছে। ‘চাকরিতে প্রবেশের সর্বোচ্চ বয়সসীমা নির্ধারণ সম্পর্কিত অন্যান্য বিধানের কার্যকারিতা’ শিরোনামের এ ধারায় বলা হয়েছে- এই অধ্যাদেশের ধারা ৩-এ যা কিছুই থাকুক না কেন, যেসব সরকারি, স্বায়ত্তশাসিত, সংবিধিবদ্ধ সরকারি কর্তৃপক্ষ, পাবলিক নন-ফাইন্যান্সিয়াল করপোরেশনসহ স্ব-শাসিত সংস্থাসমূহের স্ব স্ব নিয়োগ বিধিমালা বা, ক্ষেত্রমতো, প্রবিধানমালার কোনো পদে সরাসরি নিয়োগের ক্ষেত্রে সর্বোচ্চ বয়সসীমা ৩২ (বত্রিশ) বৎসরের বেশি নির্ধারিত রয়েছে, সেসব ক্ষেত্রে নির্ধারিত বয়সসীমা অপরিবর্তিত ও বহাল থাকবে।\nযেসব ক্ষেত্রে ৩২ বছর বয়সসীমা কার্যকর হবে, তা ধারা-৩ এ উল্লেখ করা হয়েছে।\nজনপ্রশাসন মন্ত্রণালয় থেকে জানা গেছে, ‘সরকারি অফিসের কম্পিউটার পারসোনেল নিয়োগ বিধিমালা, ২০১৯’ এ বয়সসীমার বিষয়ে বলা হয়েছে- পরিচালক, মহাব্যবস্থাপক, উপ-পরিচালক, উপ-মহাব্যবস্থাপক পদে সরাসরি নিয়োগের ক্ষেত্রে প্রার্থীর সর্বোচ্চ বয়সসীমা হবে ৪৫ বছর।\nউপ-পরিচালক/সিস্টেম ম্যানেজার পদে সরাসরি নিয়োগের ক্ষেত্রে শিক্ষাগত যোগ্যতার সঙ্গে বয়সসীমা ৪৫ বছর। এছাড়া মুখ্য রক্ষণাবেক্ষণ প্রকৌশলী, সিনিয়র সিস্টেম এনালিস্ট, সিনিয়র রক্ষণাবেক্ষণ প্রকৌশলীর বয়সসীমাও হবে ৪৫ বছর।\nএকই সঙ্গে সরাসরি নিয়োগের ক্ষেত্রে সর্বোচ্চ বয়স সিস্টেম এনালিস্টের ৪০ বছর, সিনিয়র প্রোগ্রামারের ৪০ বছর, অপারেশন ম্যানেজারের বয়স ৪০ বছর, সহকারী সিস্টেম এনালিস্টের বয়স ৩৫ বছর, প্রোগ্রামারের ৩৫ বছর, কম্পিউটার সুপারভাইজারের ৩৫ বছর এবং রক্ষণাবেক্ষণ প্রকৌশলীর ৩৫ বছর নির্ধারণ করা আছে। কিন্তু গত বছরের ১৮ অক্টোবর সবার বয়স ৩২ বছর করে অধ্যাদেশ জারির পর তাদের এই সুবিধা বাতিল হয়ে যায়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdlf6d3nqwmf",
    "title": "টঙ্গীতে পোশাক কারখানায় অজ্ঞাত রোগে অর্ধশতাধিক শ্রমিক অসুস্থ",
    "publication_date": "2025-12-23T15:20:52+06:00",
    "keywords": "গাজীপুর,আমার-দেশ,টঙ্গী",
    "body": "গাজীপুরের টঙ্গীতে একটি পোশাক কারখানায় অজ্ঞাত রোগে অর্ধশতাধিক শ্রমিক অসুস্থ হয়ে পড়েছেন। মঙ্গলবার দুপুর বারোটার দিকে টঙ্গীর তিলারগাতি এলাকার কনসেপ্ট নিটিং লিমিটেড নামক কারখানায় এ ঘটনা ঘটে। তবে এটা কি প্যানিক এ্যাটাক নাকি পানিবাহিত কোনো রোগের কারণে শ্রমিকরা হঠাৎ অসুস্থ হয়ে পড়েছেন কেউ বলতে পারছেন না।\n‎\n‎কারখানার সূত্রে জানা যায়, মঙ্গলবার দুপুরে শ্রমিকরা চা পানের বিরতিতে কারখানাটির ক্যান্টিনে যান। এরই কিছুক্ষণ পর প্রায় অর্ধশতাধিক নারী শ্রমিক অসুস্থ হয়ে পড়েন। কারখানা কর্তৃপক্ষ অসুস্থ নারী শ্রমিকদের উদ্ধার করে টঙ্গীর গুটিয়া ইন্টারন্যাশনাল মেডিকেল কলেজ হাসপাতালে ভর্তি রেখে চিকিৎসা সেবা দিচ্ছেন।\n‎\n‎কারখানাটির শ্রমিক নারগিছ, ফাতেমা আক্তার, আকলিমা বলেন, সকাল সাড়ে এগারোটার দিকে আমরা চা পানের বিরতিতে কারখানার ক্যান্টিনে যাই। বাসা থেকে তৈরি করা খাবার খেয়ে। কারখানার ফিল্টারিং (পরিশোধন করা) পানি পান করি। কিছুক্ষণ পর বমি ও পেটে ব্যথা অনুভব হয়। পরে জ্ঞান হারিয়ে ফেললে আমাদেরকে হাসপাতালে নিয়ে আসে।\n‎\n‎কারখানাটির মানবসম্পদ বিভাগের কর্মকর্তা শাজিদ হোসেন বলেন, দুপুরে হঠাৎ কয়েকজন নারী শ্রমিক অসুস্থ হয়ে পড়লে তাদেরকে উদ্ধার করে হাসপাতালে নিয়ে এসেছি । সকলকেই ভর্তি রেখে চিকিৎসা দেয়া হচ্ছে।\n‎\nতবে কারখানার শ্রমিকরা কি কারণে অসুস্থ হয়ে পড়েছেন বা তাদের সমস্যা কি এব্যাপারে ওই হাসপাতালের কোনো চিকিৎসক কথা বলতে রাজি হননি।\n‎এ ব্যাপারে গাজীপুর শিল্প পুলিশের পরিদর্শক (টঙ্গী জোন) মো. আজাদ রহমান বলেন, খবর পেয়ে কারখানা পরিদর্শন করেছি। কারখানা কর্তৃপক্ষের সাথে কথা বলেছি। তবে নারী শ্রমিকদের অসুস্থ হওয়ার কারণ জানা যায়নি। গাতি এলাকার কনসেপ্ট পোশাক কারখানার অসুস্থ নারী শ্রমিকরা চিকিৎসা নিচ্ছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amdstzv7njwqg",
    "title": "মেলান্দহে ‘আমার দেশ’র বর্ষপূর্তি উদযাপন",
    "publication_date": "2025-12-23T15:20:02+06:00",
    "keywords": "আমার-দেশ,জামালপুর",
    "body": "জামালপুরের মেলান্দহ উপজেলায় অন্যায়ের বিরুদ্ধে প্রতিবাদী কণ্ঠস্বর জাতীয় দৈনিক আমার দেশ পত্রিকার পুনঃপ্রকাশের প্রথম বর্ষপূর্তি উপলক্ষে আলোচনা সভা ও কেক কাটার আয়োজন করা হয়েছে।\nসোমবার (২২ ডিসেম্বর) সন্ধ্যা ৭টায় মেলান্দহ রিপোর্টার্স ইউনিটি কার্যালয়ে এ উপলক্ষে আয়োজিত আলোচনা সভায় সভাপতিত্ব করেন দৈনিক আমার দেশ পত্রিকার মেলান্দহ প্রতিনিধি আবিদ মাহমুদ রহমতুল্লাহ।\nঅনুষ্ঠানে প্রধান অতিথি হিসেবে উপস্থিত ছিলেন জামালপুর বিজ্ঞান ও প্রযুক্তি বিশ্ববিদ্যালয়ের ফিশারিজ বিভাগের সহকারী অধ্যাপক ও গবেষণা সেলের পরিচালক ড. মাহমুদুল হাসান। বিশেষ অতিথি হিসেবে বক্তব্য রাখেন মেলান্দহ উমির উদ্দিন স্কুল অ্যান্ড কলেজের অধ্যক্ষ মহন তালুকদার, পল্লী কণ্ঠ প্রতিদিন-এর ভারপ্রাপ্ত সম্পাদক ও আমার দেশ পত্রিকার সাবেক বিশেষ প্রতিনিধি জিয়াউর রাফি এবং প্রবীণ সাংবাদিক আলমগীর আহমেদ শাহজাহান।\nএছাড়া বক্তব্য দেন জাহানারা লতিফ কলেজের সহকারী অধ্যাপক আমিনুল ইসলাম ও জিয়াউল হক, হাজরাবাড়ী সিরাজুল হক কলেজের ওয়ালীউল্লাহ, মেলান্দহ পৌর বিএনপির প্রতিষ্ঠাতা সভাপতি রেজাউল করিম, বিএনপি নেতা আলী আকবর কমিশনার, মেলান্দহ প্রেসক্লাবের সাবেক সভাপতি ডা. আব্দুর রাজ্জাক এবং সাধারণ সম্পাদক সেলিম রাজা।\nঅনুষ্ঠানে আরও উপস্থিত ছিলেন উপজেলা স্কাউটের সহকারী কমিশনার মোরশেদুল আলম, জামালপুর বিজ্ঞান ও প্রযুক্তি বিশ্ববিদ্যালয় সাংবাদিক সমিতির সভাপতি মেরাজুল ইসলাম মেরাজ, মেলান্দহ উপজেলা প্রেসক্লাবের সাধারণ সম্পাদক সাকিব আল হাসান নাহিদ, ‘আদর্শ মানবতা সমাজ গঠনে আমরা’—মেলান্দহ উপজেলার সাধারণ সম্পাদক আব্দুল আজিজ, কবি আরিফুল ইসলাম লাভলু, আমার দেশ পত্রিকার পাঠক ড. আমেজ উদ্দিন, নূরনবী, ঠিকাদার সমিতির যুগ্ম সাধারণ সম্পাদক পাশা খান, সিপিবি সেক্রেটারি বকুল নাহা, জামালপুরের খবর-এর নির্বাহী সম্পাদক মুসা বিন নুর, সংবাদ অ্যাসোসিয়েশনের সভাপতি খন্দকার মিলনসহ বিভিন্ন শ্রেণি-পেশার প্রতিনিধিরা।\nঅনুষ্ঠানটি সঞ্চালনা করেন মেলান্দহ রিপোর্টার্স ইউনিটির প্রতিষ্ঠাতা সভাপতি, মানবাধিকার কর্মী ও দৈনিক ইত্তেফাক-এর সংবাদদাতা মো. শাহজামাল।\nপুনঃপ্রকাশের এক বছর পূর্তি উপলক্ষে পুরো অনুষ্ঠানজুড়ে ছিল উৎসবমুখর পরিবেশ। আলোচনা সভা শেষে কেক কাটার মধ্য দিয়ে বর্ষপূর্তি উদযাপন আরও আনন্দঘন হয়ে ওঠে।\nআলোচনায় বক্তারা আমার দেশ পত্রিকা ও এর সম্পাদক মাহমুদুর রহমানের বলিষ্ঠ, সাহসী ও আপসহীন সাংবাদিকতার ভূয়সী প্রশংসা করেন। একই সঙ্গে তাঁর সুস্বাস্থ্য ও দীর্ঘায়ু কামনা করেন এবং ন্যায় ও সত্যনিষ্ঠ সাংবাদিকতা চর্চায় সকল গণমাধ্যমকর্মীদের ঐক্যবদ্ধভাবে এগিয়ে আসার আহ্বান জানান।\nসভাপতির বক্তব্যে আবিদ মাহমুদ রহমতুল্লাহ বলেন, “আমার দেশ অন্যায়ের বিরুদ্ধে প্রতিবাদী কণ্ঠস্বর। এই পত্রিকা কোনো ব্যক্তি বা দলের বিরুদ্ধে নয়—যেখানে অন্যায়, সেখানেই আমার দেশ দৃঢ়ভাবে প্রতিবাদের সম্মুখ সারিতে অবস্থান করবে।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amd85gigajcfn",
    "title": "মাওলানা ভাসানী ক্ষমতার জন্য রাজনীতি করেননি",
    "publication_date": "2025-12-23T15:15:32+06:00",
    "keywords": "আমার-দেশ,ঢাকা-বিশ্ববিদ্যালয়",
    "body": "মওলানা আবদুল হামিদ খান ভাসানী ক্ষমতা অর্জনের জন্য রাজনীতি করেননি। তিনি কখনো মন্ত্রী কিংবা রাষ্ট্রদূত হওয়ার আকাঙ্ক্ষা পোষণ করেননি। বরং আজীবন মেহনতি মানুষের পাশে থেকে তাদের মুক্তির সংগ্রামের সঙ্গে নিজেকে যুক্ত রেখেছিলেন বলে মন্তব্য করেছেন প্রবীণ শিক্ষাবিদ ও ইমেরিটাস অধ্যাপক সিরাজুল ইসলাম চৌধুরী।\nমঙ্গলবার সকালে ঢাকা বিশ্ববিদ্যালয়ের নবাব নওয়াব আলী চৌধুরী সিনেট ভবনে ‘বি-উপনিবেশায়ন ও মওলানা ভাসানী’ শীর্ষক দুইদিন ব্যাপী আন্তর্জাতিক সম্মেলনের উদ্বোধনী অনুষ্ঠানের সমাপনী বক্তব্যে তিনি এসব কথা বলেন।\nঢাকা বিশ্ববিদ্যালয়ের সেন্টার ফর অ্যাডভান্সড রিসার্চ ইন আর্টস অ্যান্ড সোশ্যাল সায়েন্সেস (কারাস)-এর আয়োজনে দুই দিনব্যাপী এই আন্তর্জাতিক সম্মেলন অনুষ্ঠিত হচ্ছে।\nসম্মেলনের উদ্বোধনী অনুষ্ঠানে প্রধান অতিথি হিসেবে উপস্থিত ছিলেন শিক্ষা উপদেষ্টা অধ্যাপক ড. চৌধুরী রফিকুল আবরার। এছাড়া বিশেষ অতিথি হিসেবে বক্তব্য দেন অধ্যাপক আহমেদ কামাল। মূল প্রবন্ধ উপস্থাপন করেন ইউনিভার্সিটি ব্রুনাই দারুসসালাম-এর সহযোগী অধ্যাপক ড. ইফতেখার ইকবাল। স্বাগত বক্তব্য দেন কারাস-এর পরিচালক অধ্যাপক ড. আশফাক হোসেন।\nবক্তব্যে অধ্যাপক সিরাজুল ইসলাম চৌধুরী মওলানা ভাসানীকে একজন প্রকৃত সাম্রাজ্যবাদবিরোধী নেতা হিসেবে আখ্যায়িত করে বলেন, বর্তমানে আমরা যে বি-উপনিবেশায়নের আলোচনা করছি, ভাসানীর রাজনৈতিক চেতনার মধ্যে তার বিশ্বাস শুরু থেকেই বিদ্যমান ছিল।\nউপমহাদেশে বহু খ্যাতিমান রাজনৈতিক নেতার জন্ম হলেও ভাসানী সে অর্থে প্রতিষ্ঠিত খ্যাতি পাননি। তবে তিনি ছিলেন স্বতন্ত্র ও অসাধারণ এক রাজনৈতিক চরিত্র।\nতিনি বলেন, ভাসানীর মতো মেহনতি মানুষের পক্ষে দাঁড়িয়ে রাজনীতি করার দৃষ্টান্ত এই উপমহাদেশে দ্বিতীয়টি নেই। তিনি ব্যক্তিগত সম্পত্তিতে বিশ্বাস করতেন না, বরং সমাজতন্ত্রের আদর্শে বিশ্বাসী ছিলেন।\nভাসানীর রাজনৈতিক পথচলার প্রসঙ্গ টেনে সিরাজুল ইসলাম চৌধুরী বলেন, রাজনৈতিক জীবনের শুরুতে মওলানা ভাসানী কংগ্রেসে যুক্ত থাকলেও সেখানে পুঁজিপতির আধিপত্য প্রতিষ্ঠিত হওয়ায় তিনি দলটি ত্যাগ করেন।\nপরবর্তীতে মুসলিম লীগে যোগ দেন এই প্রত্যাশায় যে দলটি কৃষক ও গরিব মানুষের কথা বলবে। তবে তার কল্পিত পাকিস্তান ছিল কায়েদে আজমের পুঁজিবাদী পাকিস্তানের বিপরীতে একটি গণতান্ত্রিক ও মুক্তির পাকিস্তান।\nতিনি বলেন, ভাসানীর স্বপ্নের পাকিস্তানে একাধিক জাতিসত্তার সমান অধিকার ও সুযোগ নিশ্চিত করা হবে এবং ক্ষমতার বিকেন্দ্রীকরণ ঘটবে। এই দর্শনের প্রতিফলন দেখা যায় তার ঘোষিত ২১ দফা, ১৪ দফা ও ১১ দফা কর্মসূচিতে, যেখানে নদী, পানি ও বন্যা সমস্যার মতো সাধারণ মানুষের জীবনঘনিষ্ঠ বিষয়গুলো বিশেষ গুরুত্ব পায়।\nঅধ্যাপক সিরাজুল ইসলাম চৌধুরী আরও বলেন, ভাসানী পাকিস্তানকে বিভিন্ন জাতিসত্তার কারাগার হিসেবে দেখতেন। তিনি শুধু বাঙালির নয়- পাঞ্জাবি, সিন্ধি, বেলুচ ও পাঠানসহ সব জাতিসত্তার মুক্তির কথা বলেছেন। এই কারণেই তাকে কোনো নির্দিষ্ট পরিচয়ে সীমাবদ্ধ না রেখে একজন সমাজ বিপ্লবী হিসেবেই মূল্যায়ন করা উচিত- যিনি জনগণের ক্ষমতায় বিশ্বাস রেখে আজীবন মুক্তির স্বপ্ন লালন করেছেন।\nপ্রধান অতিথির বক্তব্যে শিক্ষা উপদেষ্টা অধ্যাপক ড. চৌধুরী রফিকুল আবরার বলেন, মওলানা ভাসানী কেবল একজন রাজনৈতিক নেতা ছিলেন না; তিনি ছিলেন একটি নৈতিক কণ্ঠস্বর ও বিবেক। তিনি বিশ্বাস করতেন ধর্ম মানুষের নৈতিক শক্তির উৎস হতে পারে। তবে রাষ্ট্র পরিচালনায় নাগরিক অধিকার, সাম্য, ন্যায়বিচার ও মানবিক মর্যাদাই হওয়া উচিত মূল ভিত্তি।\nতিনি বলেন, এই দৃষ্টিভঙ্গিই ভাসানীকে তার সময়ের অন্যান্য নেতাদের থেকে আলাদা করেছে এবং আজকের বাংলাদেশের জন্যও তা একটি গুরুত্বপূর্ণ শিক্ষার জায়গা হিসেবে বিবেচিত হচ্ছে।\nভাসানী ক্ষমতার রাজনীতির চেয়ে জনতার রাজনীতিকে বেশি গুরুত্ব দিতেন উল্লেখ করে উপদেষ্টা আরও বলেন, ভাসানী উপলব্ধি করেছিলেন যে রাজনৈতিক স্বাধীনতা তখনই অর্থবহ হয়, যখন তা মানুষের অর্থনৈতিক নিরাপত্তা, সাংস্কৃতিক মর্যাদা এবং আত্মসম্মান রক্ষা করতে পারে। এই নীতিগত অবস্থান থেকেই তিনি খুব অল্প সময়ের মধ্যেই পাকিস্তানি শাসনব্যবস্থার ভেতরের বৈষম্য ও অবিচার চিহ্নিত করতে সক্ষম হন।\nমওলানা ভাসানীকে বুদ্ধিবৃত্তিক স্বাধীনতার প্রতীক উল্লেখ করে তিনি বলেন, ভাসানী ক্ষমতার প্রশ্নে কোনো আপোষ করেননি। এই চেতনা থেকেই আমরা শিখি—বিদ্যালয় ও বিশ্ববিদ্যালয় হতে হবে এমন জায়গা, যেখানে বিতর্ক নিরাপদ, ভিন্ন মত প্রকাশ সম্ভব এবং সত্য বলার সাহসকে উৎসাহিত করা হয়। যে শিক্ষা ব্যবস্থা প্রশ্নকে ভয় পায়, সে ব্যবস্থা কখনো ন্যায়ভিত্তিক সমাজ গড়ে তুলতে পারে না।\nসম্মেলনের মূল প্রবন্ধে সহযোগী অধ্যাপক ড. ইফতেখার ইকবাল বলেন, মওলানা ভাসানীর রাজনৈতিক জীবন ও চিন্তাধারাকে বোঝার ক্ষেত্রে আমাদের এখনো অনেক কাজ বাকি রয়েছে। আমরা যত বেশি ভাসানীকে শুনবো ও পাঠ করবো, তা আমাদের সমাজ ও রাজনীতির জন্য ততই ইতিবাচক ফল বয়ে আনবে।\nতিনি ভাসানীকে নিয়ে রচিত লেখাগুলো একত্রিত করা এবং তাকে কেন্দ্র করে একটি গবেষণা কেন্দ্র প্রতিষ্ঠার প্রয়োজনীয়তার কথা তুলে ধরেন।\nস্বাগত বক্তব্যে কারাস-এর পরিচালক অধ্যাপক ড. আশফাক হোসেন বলেন, মওলানা ভাসানী ছিলেন এশিয়ার গণ্ডি ছাড়িয়ে বিশ্ব রাজনীতিতে অন্যতম অভিজ্ঞতা সমৃদ্ধ নেতা।\nউদ্বোধনী অনুষ্ঠান শেষে দুপুর ১২টায় প্রতিকৃতি আলোকচিত্রী ও লেখক নাসির আলী মামুনের একটি বিশেষ আলোকচিত্র প্রদর্শনী অনুষ্ঠিত হয়। এরপর মওলানা ভাসানীকে নিয়ে বিভিন্ন গবেষণা প্রবন্ধ উপস্থাপন করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdc22gtlctb2",
    "title": "আলিফ হত্যা মামলা: বিচার শুরু হবে দায়রা জজ আদালতে",
    "publication_date": "2025-12-23T15:09:55+06:00",
    "keywords": "আমার-দেশ,ইসকন,আদালত,হত্যা,আইনজীবী-আলিফ-হত্যা-মামলা",
    "body": "আইনজীবী সাইফুল ইসলাম আলিফ হত্যা মামলার বিচার কার্যক্রম শুরুর জন্য মামলাটি চট্টগ্রাম মহানগর দায়রা জজ আদালতে পাঠানোর আদেশ দিয়েছেন । মঙ্গলবার সকালে চট্টগ্রাম মেট্রোপলিটন ম্যাজিস্ট্রেট আদালত–১ এর ম্যাজিস্ট্রেট আবু বক্কর সিদ্দিক এ আদেশ দেন।\nএ সময় আদালতে উপস্থিত ছিলেন আলিফের বাবা ও মামলার বাদী জামাল উদ্দিন।\nমামলার আদেশের পরই বাদী জামাল উদ্দিন চট্টগ্রাম জেলা প্রশাসকের মাধ্যমে স্বরাষ্ট্র মন্ত্রী বরাবর মামলাটি বিশেষ ট্রাইব্যুনালে প্রেরণের জন্য আবেদন করেন।\nমামলার তদন্ত শেষে গত ১ জুন ২০২৫ চার্জশিট দাখিল করা হয় এবং ১৫ আগস্ট আদালত তা গ্রহণ করেন। চার্জশিটে মোট ৩৯ জনকে আসামি করা হয়েছে। এর মধ্যে ১৭ জন পলাতক থাকায় তাদের গ্রেপ্তারে পরোয়ানা, সম্পত্তি ক্রোক ও হুলিয়া জারি করা হয়েছে। পলাতকদের ধরতে পত্রিকায় বিজ্ঞপ্তিও দেওয়া হয়েছে।\nসরকারি কৌশলী রায়হান ওয়াজেদ চৌধুরী জানান, নিম্ন আদালতের সব আইনি প্রক্রিয়া সম্পন্ন হওয়ায় মামলাটি এখন বিচার উপযোগী হয়েছে। এ কারণে বিচার শুরু করতে মামলাটি দায়রা জজ আদালতে প্রেরণ করা হয়েছে।\nউল্লেখ্য, গণঅভ্যুত্থান–পরবর্তী সময়ে সংঘটিত এই হত্যাকাণ্ড সারা দেশে ব্যাপক আলোড়ন সৃষ্টি করে। উগ্রবাদী সংগঠন ইসকনের সন্ত্রাসীদের হাতে নিহত হন আইনজীবী সাইফুল ইসলাম আলিফ। এত গুরুত্বপূর্ণ মামলা হলেও দ্রুত বিচার ট্রাইব্যুনালে নেওয়ার বিষয়ে এখনো সরকারের পক্ষ থেকে কোনো স্পষ্ট সিদ্ধান্ত না থাকায় জনমনে উদ্বেগ রয়েছে। ন্যায়বিচার নিশ্চিত করতে মামলাটি দ্রুত বিচার ট্রাইব্যুনালে পাঠানোর দাবি জানিয়েছেন আসছিলেন, আইনজীবী ও সংশ্লিষ্টরা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amduwbxi7foup",
    "title": "নির্বাচনে লড়বেন আহমেদ শরীফ",
    "publication_date": "2025-12-23T15:01:33+06:00",
    "keywords": "বিনোদন,আহমেদ-শরীফ",
    "body": "আসন্ন বাংলাদেশ চলচ্চিত্র শিল্পী সমিতির নির্বাচনে অংশগ্রহণ করার আশাবাদ ব্যক্ত করেছেন ঢাকাই সিনেমার একসময়ের আলোচিত খল অভিনেতা আহমদ শরীফ।\nঅভিনয় জীবন ও দেশ ছেড়ে পরিবারসহ তিনি পাড়ি জমিয়েছেন যুক্তরাষ্ট্রে। বর্তমানে সেখানেই তার স্থায়ী বসবাস। মাঝে মাঝে স্বল্প সময়ের জন্য দেশে আসেন এই কিংবদন্তি অভিনেতা।\nসম্প্রতি এক সপ্তাহের সফরে ঢাকায় এসেছেন আহমদ শরীফ। আরও দুই-একদিন দেশে অবস্থান করবেন বলে জানান তিনি। সোমবার (২২ ডিসেম্বর) সন্ধ্যায় গণমাধ্যমের সঙ্গে আলাপকালে বাংলাদেশ চলচ্চিত্র শিল্পী সমিতির আসন্ন নির্বাচন নিয়ে নিজের পরিকল্পনার কথা জানিয়েছেন অভিনেতা।\nআহমেদ শরীফ বলেন, ‘আমেরিকা থেকে আমি কিছু কাজে দেশে এসেছি। কিছুদিন থেকে চলে যাব। তবে নির্বাচনের আগে অবশ্যই আমি আসব। শিল্পী সমিতির জন্য যারা কাজ করতে চান, তাদের নিয়ে একটা প্যানেল করে নির্বাচনে অংশগ্রহণ করব।’\nতিনি আরো বলেন, ‘সবার সঙ্গে কথা বলছি। আসন্ন শিল্পী সমিতি নির্বাচনে সভাপতি পদে প্রার্থী হওয়ার ইচ্ছা আছে। তবে এখনো কোনো প্যানেল চূড়ান্ত করিনি। কয়েক দিনের মধ্যেই এ বিষয়ে সিদ্ধান্ত জানাতে পারব বলে আশা করছি।’\nউল্লেখ্য, বাংলাদেশ চলচ্চিত্র শিল্পী সমিতির প্রতিষ্ঠাকালীন সাধারণ সম্পাদক ছিলেন আহমেদ শরীফ। পরবর্তীতে তিনি তিনবার সাধারণ সম্পাদক এবং চারবার সভাপতি হিসেবে দায়িত্ব পালন করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdin7vekpwle",
    "title": "গাজীপুরে কৃষি ডিপ্লোমা শিক্ষার্থীদের ঢাকা ময়মনসিংহ মহাসড়ক অবরোধ",
    "publication_date": "2025-12-23T14:56:18+06:00",
    "keywords": "গাজীপুর,আমার-দেশ,ঢাকা-ময়মনসিংহ-মহাসড়ক",
    "body": "গাজীপুরে ৮ দফা দাবিতে ঢাকা–ময়মনসিংহ মহাসড়ক অবরোধ করে আন্দোলন করেছে কৃষি ডিপ্লোমা প্রশিক্ষণ ইন্সটিটিউটের শিক্ষার্থীরা। মঙ্গলবার সকালে সদর উপজেলার সালনা বাজার এলাকায় প্রায় ১ ঘণ্টা ধরে তারা ঢাকা–ময়মনসিংহ মহাসড়ক অবরোধ করে রাখে। এ সময় শিক্ষার্থীরা পর্বসমাপনী পরীক্ষা বর্জন ও পূর্ব ঘোষিত ‘কমপ্লিট শাটডাউন’ কর্মসূচি পালন করে।\nঅবরোধের ফলে মহাসড়কের প্রায় ৪–৫ কিলোমিটার এলাকাজুড়ে তীব্র যানজটের সৃষ্টি হয়। এতে দূরপাল্লার যানবাহনসহ সাধারণ যাত্রীদের চরম ভোগান্তিতে পড়তে হয়।\nশিক্ষার্থীদের প্রধান দাবিসমূহ হলো, ডিপ্লোমা কৃষিবিদদের পাবলিক কৃষি বিশ্ববিদ্যালয়ে উচ্চশিক্ষার সুযোগ প্রদান। বেসরকারি চাকরির ক্ষেত্রে ডিপ্লোমা কৃষিবিদদের জন্য ন্যূনতম ১০ম গ্রেড পে-স্কেল বাস্তবায়ন। কৃষি ডিপ্লোমা শিক্ষার্থীদের মাঠ সংযুক্তি ভাতা প্রদানসহ মোট ৮ দফা দাবি।\nপ্রায় এক ঘণ্টা পর ঘটনাস্থলে পুলিশ উপস্থিত হয়ে শিক্ষার্থীদের দাবি সংশ্লিষ্ট কর্তৃপক্ষের কাছে পৌঁছে দেওয়া ও সমাধানের আশ্বাস দিলে আন্দোলনকারীরা মহাসড়ক থেকে সরে যায়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdkqmplgjuzm",
    "title": "‘নিরাপত্তাজনিত কারণে’ বিমানবন্দরে দর্শনার্থী নিষিদ্ধ",
    "publication_date": "2025-12-23T14:55:18+06:00",
    "keywords": "তারেক-রহমান,বিএনপি,আমার-দেশ,বিমানবন্দর",
    "body": "বিএনপির ভারপ্রাপ্ত চেয়ারম্যান তারেক রহমানের দেশে প্রত্যাবর্তন উপলক্ষে ঢাকার হযরত শাহজালাল আন্তর্জাতিক বিমানবন্দরে ‘নিরাপত্তাজনিত কারণে’ ২৪ ঘণ্টার জন্য দর্শনার্থী নিষিদ্ধ করেছে কর্তৃপক্ষ।\nবুধবার সন্ধ্যা থেকে পরদিন সন্ধ্যা পর্যন্ত শাহজালাল বিমানবন্দরে কেবল টিকেট ও পাসপোর্টধারী যাত্রীরা ঢুকতে পারবেন বলে জানানো হয়েছে।\nহযরত শাহজালাল আন্তর্জাতিক বিমানবন্দরে যাত্রীসেবা, নিরাপত্তা এবং অপারেশনাল শৃঙ্খলা বজায় রাখার স্বার্থে সংশ্লিষ্ট সকল যাত্রীসাধারণের অবগতির জন্য জানানো যাচ্ছে যে, বিশেষ অপারেশনাল ও নিরাপত্তাজনিত কারণে আগামী ২৪ ডিসেম্বর সন্ধ্যা ১৮:০০ ঘটিকা থেকে ২৫ ডিসেম্বর সন্ধ্যা ১৮:০০ ঘটিকা পর্যন্ত বিমানবন্দর এলাকায় নির্ধারিত যাত্রী ব্যতীত সকল সহযাত্রী বা ভিজিটর প্রবেশ সম্পূর্ণভাবে নিষিদ্ধ থাকবে।\nতারা আরো বলেন, এ পরিপ্রেক্ষিতে সম্মানিত যাত্রীসাধারণ ও সংশ্লিষ্ট সকলের সহযোগিতা একান্তভাবে কাম্য।\nতারেক রহমান ও তার সফরসঙ্গীরা আগামী বৃহস্পতিবার বেলা ১২টার দিকে বাংলাদেশ এয়ারলাইন্সের একটি ফ্লাইটে ঢাকায় নামবেন বলে বিএনপি জানিয়েছিল।\nএ সময় যেন বিমানবন্দরের স্বাভাবিক কার্যক্রম চালু রাখা যায় সেজন্য এ ব্যবস্থা নেওয়া হয়েছে বলে জানিয়েছে বিমানবন্দর কর্তৃপক্ষ। বিভিন্ন এয়ারলাইন্সের পক্ষ থেকে ওইদিনের যাত্রীদের আগেভাগেই বিমানবন্দর বা তার আশপাশের এলাকায় এসে অবস্থান করার জন্য বলা হয়েছে।\nবিএনপির স্থায়ী কমিটির সদস্য সালাহউদ্দিন আহমদ এর আগে জানিয়েছিলেন, বিমানবন্দর থেকে তারেক রহমান সড়কপথে সরাসরি যাবেন এভারকেয়ার হাসপাতালে, যেখানে প্রায় তিন সপ্তাহ ধরে ভর্তি আছেন তার মা দলটির চেয়ারপারসন খালেদা জিয়া।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdfejncjoaxd",
    "title": "লালমনিরহাটে বিশেষ ট্রেন বরাদ্দ না পাওয়ায় রেলপথ অবরোধ",
    "publication_date": "2025-12-23T14:52:03+06:00",
    "keywords": "তারেক-রহমান,বিএনপি,আমার-দেশ",
    "body": "আগামী ২৫ ডিসেম্বর বিএনপির ভারপ্রাপ্ত চেয়ারম্যান তারেক রহমানের ঢাকায় আগমনকে কেন্দ্র করে লালমনিরহাট থেকে ঢাকাগামী বিশেষ ট্রেন বরাদ্দ না পাওয়ার প্রতিবাদে রেলপথ অবরোধ করে বিক্ষোভ কর্মসূচি পালন করেছেন লালমনিরহাট জেলা বিএনপি ও এর অঙ্গ-সংগঠনের নেতাকর্মীরা।\nমঙ্গলবার সকাল থেকে এই অবরোধের কারণে রেলস্টেশনে অচলাবস্থার সৃষ্টি হয় এবং চরম দুর্ভোগে পড়েন হাজারো যাত্রী।\nসকাল ৯টার দিকে বিএনপির নেতাকর্মীরা লালমনিরহাট রেলস্টেশনে এসে ঢাকাগামী লালমনি এক্সপ্রেস ট্রেনের ইঞ্জিনের সামনে বসে ও শুয়ে রেললাইন অবরোধ করে রাখেন। এতে ট্রেন চলাচল বন্ধ হয়ে যায় এবং স্টেশনের উভয় পাশে প্রচণ্ড শীতে দীর্ঘ সময় ধরে যাত্রীরা আটকা পড়েন।\nবিক্ষোভকারীরা জানান, আগামী ২৫ ডিসেম্বর ঢাকায় বিএনপির ভারপ্রাপ্ত চেয়ারম্যান তারেক রহমানের প্রত্যাবর্তন উপলক্ষে আয়োজিত অনুষ্ঠানে অংশগ্রহণের জন্য গত ১৯ ডিসেম্বর রেলওয়ে কর্তৃপক্ষের কাছে একটি বিশেষ ট্রেন বরাদ্দের আবেদন করা হয়। তবে কয়েক দিন অপেক্ষার পর সোমবার রাতেই রেল কর্তৃপক্ষ জানায়, তারা বিশেষ ট্রেন দিতে পারবে না। এই সিদ্ধান্তের প্রতিবাদেই তারা রেলপথ অবরোধে নামেন বলে জানান বিএনপি ও এর অঙ্গ-সংগঠনের নেতারা।\nবিক্ষোভে অংশ নেওয়া নেতারা অভিযোগ করে বলেন, “আমরা টিকিটের বিনিময়ে বৈধভাবে একটি বিশেষ ট্রেন চেয়েছিলাম। অথচ তিন দিন ধরে আমাদের সঙ্গে টালবাহানা করা হয়েছে। শেষ পর্যন্ত ইচ্ছাকৃতভাবে ট্রেন বরাদ্দ দেওয়া হয়নি। এটা রাজনৈতিক প্রতিহিংসার বহিঃপ্রকাশ।”\nএদিকে রেলপথ অবরোধের কারণে সবচেয়ে বেশি ভোগান্তিতে পড়েন সাধারণ যাত্রীরা। কয়েকজন যাত্রীর সঙ্গে কথা বলে জানা যায়, কারো সন্তান বিশ্ববিদ্যালয়ের ভর্তি পরীক্ষায় অংশগ্রহণ করবে, কারো স্বজন গুরুতর অসুস্থ, আবার কারো রয়েছে জরুরি দাপ্তরিক কাজ। নির্ধারিত সময়ে গন্তব্যে পৌঁছাতে না পারলে তারা বড় ধরনের ক্ষতির মুখে পড়বেন বলে আশঙ্কা প্রকাশ করেন।\nট্রেনের যাত্রী আনোয়ারা বেগম বলেন, “আমরা কোনো রাজনীতির সঙ্গে জড়িত না। আমাদের সময়ের মূল্য অনেক। অবরোধের কারণে কখন ট্রেন ছাড়বে জানি না—এই অনিশ্চয়তায় চরম দুর্ভোগ পোহাতে হচ্ছে।”\nএ বিষয়ে রেলওয়ের দায়িত্বশীল কর্মকর্তাদের বক্তব্য জানতে লালমনিরহাট ডিআরএম (ডিভিশনাল রেলওয়ে ম্যানেজার) অফিসে গেলে নাম প্রকাশে অনিচ্ছুক এক কর্মকর্তা জানান, “ডিআরএম স্যার বর্তমানে পরিদর্শন কাজে কুড়িগ্রাম জেলায় অবস্থান করছেন। এ বিষয়ে সিদ্ধান্ত নেওয়ার জন্য ঊর্ধ্বতন কর্তৃপক্ষের সঙ্গে যোগাযোগ করা হচ্ছে।”\nঘটনার সর্বশেষ খবর পাওয়া পর্যন্ত রেলপথ অবরোধ চলমান ছিল এবং পরিস্থিতি স্বাভাবিক করতে আইনশৃঙ্খলা রক্ষাকারী বাহিনী ঘটনাস্থলে অবস্থান নেয়।\nএ ব্যাপারে লালমনিরহাট রেলওয়ে বিভাগীয় পরিবহন কর্মকর্তা আবদুল্লাহ আল মামুন জানান, রেলওয়ের সক্ষমতা কম এবং কিছু বাধ্যবাধকতার কারণে বিএনপিকে ট্রেন বুকিং দেওয়া সম্ভব না হওয়ায় তারা রেলপথ অবরোধ করে রেখেছে। এতে বিভিন্ন রুটে চলাচলকারী যাত্রীরা পড়েছেন চরম দুর্ভোগে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdqsfmy63uld",
    "title": "আবুল হায়াত ও ডলি জহুরের ‘লাইফ ইজ বিউটিফুল’",
    "publication_date": "2025-12-23T14:43:03+06:00",
    "keywords": "ডলি-জহুর,আবুল-হায়াত",
    "body": "বাংলাদেশের চলচ্চিত্র ও নাটকের জীবন্ত দুই কিংবদন্তি অভিনয়শিল্পী আবুল হায়াত ও ডলি জহুর। দু’জনই অভিনয় জীবনের পথচলায় বহু নাটকে, সিনেমায় অভিনয় করেছেন। তারা এখনো অভিনয়ে সরব। দু’জন একসঙ্গেও সিনেমা, নাটকে অভিনয় করেছেন। আবারও তারা দু’জন একটি সুন্দর গল্পের নাটকে অভিনয় করেছেন। নাটকের নাম ‘লাইফ ইজ বিউটিফুল’।\nশফিকুর রহমান শান্তনুর রচনায় নাটকটি নির্মাণ করেছেন গুণী নির্মাতা চয়নিকা চৌধুরী। কয়েকদিন আগেই টানা তিনদিনের নাটকটির শুটিং-এর কাজ শেষ করেছেন চয়নিকা চৌধুরী।\nনাটকটি নির্মাণ প্রসঙ্গে চয়নিকা চৌধুরী বলেন, ‘এখন ৮০% প্রযোজক, চ্যানেল, এমনকি আমাদের দর্শকও বলেন, প্লিজ পারিবারিক সম্পর্কের গল্প চাই। আগে যেমন দেখতাম তেমন- শুনলেই মন ভালো হয়ে যায়। কারণ এটাই আমাদের নব্বই দশকের স্কুলিং। যা ২৪ বছর ধরে বানিয়ে এসেছি পারিবারিক সম্পর্কের ভালোবাসার গল্পের নাটক/ টেলিফিল্ম, পারিবারিক রোমান্টিক গল্পের কাজ। জামাল ভাই আমাকে সব সময় খোঁজ করেন পারিবারিক সম্পর্কের গল্পের জন্যে। যেখানে সব শক্তিমান অভিনয়শিল্পীরা অভিনয় করবেন। তাকে গল্প বললাম। পছন্দ করলেন। শান্তনু ভালো লেখে। আমি কী চাই তা ভালো বোঝে। গল্প শিল্পীদের পাঠানো হলো সবাই পছন্দ করলেন। বেশ আরামেই ৩ দিনে শুটিং শেষ করলাম।’\nডলি জহুর বলেন, ‘হায়াত ভাই বাংলাদেশের একজন সত্যিকারের জীবন্ত কিংবদন্তি অভিনেতা। তারসঙ্গে বহু নাটক সিনেমাতে অভিনয় করেছি। অনেক অনেক স্মৃতি তারসঙ্গে। সত্যি বলতে কী হায়াত ভাইয়ের সঙ্গে কাজ করলে মনেই হয়না যে নাটক বা সিনেমার কাজ করছি। গল্পের ফাঁকে ফাঁকে কাজ হয়ে যায়, তা বুঝতেই পারিনা। ধন্যবাদ চয়নিকাকে এত সুন্দর একটি গল্প নির্বাচনের জন্য। নাটকটি প্রচারে এলে আশা করছি ভালোলাগবে দর্শকের।’\nআবুল হায়াত বলেন, ‘নির্মাতা হিসেবে চয়নিকা সবসময়ই ভীষণ সচেতন, বিচক্ষণ। তার নাটকের গল্পই হচ্ছে প্রাণ। আর যারা কাজ করে তারা সবাই ভীষণ আন্তরিকতা নিয়েই কাজ করে। লাইফ ইজ বিউটিফুল নাটকটি নিয়ে আমি আশাবাদী। অনেকদিন পর ডলির সঙ্গে কাজ করে ভালোলাগালো।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdy3ddmqp20l",
    "title": "ঢাকা মেডিকেল কলেজ হাসপাতালে কারাবন্দীর মৃত্যু",
    "publication_date": "2025-12-23T14:39:54+06:00",
    "keywords": "আমার-দেশ,ঢাকা-মেডিকেল-কলেজ",
    "body": "ঢাকা মেডিকেল কলেজ হাসপাতালে মো. সুজন মিয়া (৩৬) নামে এক কারাবন্দী কয়েদির মৃত্যু হয়েছে।\nঢাকা কেন্দ্রীয় কারাগার কেরানীগঞ্জ থেকে অসুস্থ অবস্থায় কারা কর্তীপক্ষের নির্দেশক্রমে কারারক্ষী আল মামুন সহ কয়েক কারারক্ষী তাকে মঙ্গলবার দুপুরের দিকে ঢাকা মেডিকেল কলেজ হাসপাতালের জরুরী বিভাগে নিয়ে আসলে কর্তব্যরত চিকিৎসক পরিক্ষা নিরিক্ষার পর বারোটা বিশ মিনিটে  মৃত ঘোষণা করেন।\nসত্যতা নিশ্চিত করেন ঢামেক হাসপাতাল পুলিশ ফাড়ির ইনচার্জ পরিদর্শক মো. ফারুক তিনি বলেন, লাশ ময়নাতদন্তের জন্য ঢামেক মর্গে রাখা হয়েছে।\nতিনি কোন মামলায় বন্দী ছিলেন, তৎক্ষানিক  জানাতে পারেননি হাসপাতালে নিয়ে আসা কারারক্ষীরা। তারা বলেন, পরে বিস্তারিত জানানো যাবে।\nমৃতের বাবা'র নাম সালামত মিয়া।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdqxnyklsqmj",
    "title": "১২ সেনা কর্মকর্তার বিরুদ্ধে বিচার শুরুর আদেশ",
    "publication_date": "2025-12-23T14:24:16+06:00",
    "keywords": "আমার-দেশ,ট্রাইব্যুনাল",
    "body": "টাস্কফোর্স ফর ইন্টারোগেশন (টিএফআই) সেলে গুম ও নির্যাতনের ঘটনায় ক্ষমতাচ্যুত সাবেক প্রধানমন্ত্রী শেখ হাসিনা ও ১২ সেনা কর্মকর্তাসহ ১৭ জনের বিরুদ্ধে আনুষ্ঠানিকভাবে অভিযোগ গঠন করে বিচার শুরুর আদেশ দিয়েছে ট্রাইব্যুনাল। একইসঙ্গে সূচনা বক্তব্যের জন্য ২১ জানুয়ারি দিন ধার্য করা হয়েছে।\nমঙ্গলবার অপরাধ ট্রাইব্যুনাল-১ এর চেয়ারম্যান গোলাম মর্তুজা মজুমদারের নেতৃত্বাধীন তিন সদস্যের বিচারিক প্যানেল এ দিন ধার্য করেন। ট্রাইব্যুনালের অপর দুই সদস্য হলেন—বিচারপতি শফিউল আলম মাহমুদ এবং অবসরপ্রাপ্ত জেলা ও দায়রা জজ মোহিতুল হক এনাম চৌধুরী।\nআদালত আসামিদের বিরুদ্ধে আনিত অভিযোগগুলো পড়ে শুনান। এরপর উপস্থিত আসামিদের উদ্দেশ্যে বলেন, আপনারা গিল্টি ফিল করেন কিনা? প্রত্যেকেই নিজেদের নির্দোষ দাবি করেন। পরে তাদের বিরুদ্ধে অভিযোগ গঠন করে বিচার শুরুর আদেশ দেওয়া হয়।\nএর আগে গত ২১ ডিসেম্বর আদেশের জন্য ধার্য ছিল। গত ১৪ ডিসেম্বর ট্রাইব্যুনালে উপস্থিত তিন আসামির পক্ষে শুনানি করেন আইনজীবী হামিদুল মিসবাহ এবং সাতজনের পক্ষে শুনানি তাবারক হোসেন। শেখ হাসিনার পক্ষে আইনজীবী ছিলেন মো. আমির হোসেন।\nএছাড়াও পলাতক সাবেক স্বরাষ্ট্রমন্ত্রী আসাদুজ্জামান খান কামালসহ ছয় জনের পক্ষে শুনানি করেন রাষ্ট্রনিযুক্ত আইনজীবী এম হাসান ইমাম ও সুজাদ মিয়া। শুনানিতে প্রত্যেক আইনজীবী নিজের মক্কেলের পক্ষে বক্তব্য তুলে ধরে অব্যাহতির আবেদন জানান।\nএরপর প্রসিকিউশনের পক্ষে আসামিদের বিরুদ্ধে আনুষ্ঠানিকভাবে অভিযোগ গঠন করে বিচার শুরুর আবেদন করেন প্রসিকিউটর গাজী এমএইচ তামীম।\nএ মামলায় পতিত প্রধানমন্ত্রী শেখ হাসিনাসহ ১৭ জন আসামি। এর মধ্যে গ্রেপ্তার রয়েছেন ১০ জন। তারা হলেন-ব্রিগেডিয়ার জেনারেল মো. জাহাঙ্গীর আলম, তোফায়েল মোস্তফা সারোয়ার, মো. কামরুল হাসান, মো. মাহাবুব আলম এবং কেএম আজাদ; কর্নেল আবদুল্লাহ আল মোমেন ও আনোয়ার লতিফ খান (অবসর প্রস্তুতিমূলক ছুটিতে); লেফটেন্যান্ট কর্নেল মো. মশিউর রহমান, সাইফুল ইসলাম সুমন ও মো. সারওয়ার বিন কাশেম। গ্রেপ্তার ১০ আসামিকে আজ কারগার থেকে ট্রাইব্যুনালে হাজির করা হয়।\nঅন্যদিকে ক্ষমতাচ্যুত শেখ হাসিনাসহ ৭ জন আসামি পলাতক রয়েছেন।তারা হলেন—সাবেক উপদেষ্টা তারিক আহমেদ সিদ্দিক, সাবেক স্বরাষ্ট্রমন্ত্রী আসাদুজ্জামান খান কামাল, র‍্যাবের সাবেক মহাপরিচালক বেনজীর আহমেদ, এম খুরশীদ হোসেন ও মো. হারুন অর রশিদ এবং লে. কর্নেল (অব.) মুহাম্মাদ খায়রুল ইসলাম।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdbskykhhadm",
    "title": "মাহফিলে এসে ইসলাম ধর্ম গ্রহণ করলেন পুলিশ সদস্য",
    "publication_date": "2025-12-23T14:21:03+06:00",
    "keywords": "কক্সবাজার,আমার-দেশ,উখিয়া",
    "body": "কক্সবাজারের উখিয়া উপজেলায় দুই দিনব্যাপী তাফসিরুল কোরআন মাহফিলে এক সনাতন ধর্মাবলম্বী পুলিশ সদস্য ইসলাম ধর্ম গ্রহণ করেছেন।\nসোমবার (২২ ডিসেম্বর) রাতে উপজেলার রাজাপালং ইউনিয়নের টাইপালং এলাকায় আলহাজ্ব আজিজুল হক ফকিরের বাড়ির পাশে মরহুম ফজলুল করিমের ইসালে সওয়াব উপলক্ষে আয়োজিত তাফসিরুল কোরআন মাহফিলে তিনি ইসলাম ধর্ম গ্রহণ করেন।\nওই পুলিশ সদস্যের পূর্বের নাম অনিত দে, বর্তমান নাম মোহাম্মদ আরিয়ানা।\nএ সময় মাইকে দেওয়া বক্তব্যে তিনি বলেন, আমি গত তিন বছর ধরে আল কোরআন নিয়ে গবেষণা ও অনুশীলন করেছি। আমি একজন পুলিশ সদস্য হয়ে নিজে জেনে-বুঝেই আমি ইসলাম ধর্ম গ্রহণ করেছি।\nমাহফিলের প্রধান বক্তা ফানাফিল্লাহ বিন আজাদ তাঁকে পবিত্র কালেমা শাহাদাত পাঠ করান এবং আনুষ্ঠানিকভাবে ইসলাম ধর্মে দীক্ষিত করেন।\nমাহফিল শেষে নব মুসলিম পুলিশ সদস্য ধর্মপ্রাণ মুসল্লি ও শ্রোতাদের সঙ্গে কোলাকুলি ও শুভেচ্ছা বিনিময় করেন। এ ঘটনায় মাহফিলে উপস্থিত ধর্মপ্রাণ মুসল্লিদের মধ্যে আবেগঘন পরিবেশের সৃষ্টি হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/ekka-dokka/amdfdosocwwsb",
    "title": "পান্ডা অ্যান্টের ভয়ংকর হুল",
    "publication_date": "2025-12-23T14:09:50+06:00",
    "keywords": "আমার-দেশ,এক্কাদোক্কা",
    "body": "এ পৃথিবীতে রয়েছে হাজার হাজার পশুপাখি ও কীটপতঙ্গ। তবে আমরা যতটুকু জানি, তার চেয়েও অনেক বেশি কীটপতঙ্গের বিচরণ রয়েছে আমাদের দৃষ্টির বাইরে, যা খালি চোখে দেখতে পাই না। এর কিছু আছে প্রকাশ্যে, কিছু গাছগাছালির ছালবাকলের আবরণে, পরিত্যক্ত জীর্ণ স্থানে এবং মাটির তলে। যেগুলো দৃষ্টির বাইরে, সেগুলো বাদ দিলেও যেগুলোর প্রকাশ্যে বিচরণ, সেগুলোর মাঝেও রয়েছে অনেক অদ্ভুত অদ্ভুত প্রাণী, যাদের নামই আমাদের জানা নেই। সে রকম অদ্ভুত একটি প্রাণী পান্ডা অ্যান্ট (Panda Ant)।\nনামকরণ :পান্ডা এক প্রজাতির প্রাণী। অদ্ভুত এই পিঁপড়ার শরীরে পান্ডাদের মতো সাদা-কালো রঙের ছোপ আছে। তাই এদের পান্ডা পিঁপড়া বলা হয়। এদের আরেক নাম ‘কাউকিলার’, কারণ এরা এদের মারাত্মক বিষাক্ত হুল ফুটিয়ে গরু কিংবা তার চেয়ে বড় প্রাণীর অবস্থা নাজেহাল করে দিতে পারে। তবে এরা আক্রমণাত্মক স্বভাবের নয়।\nআকৃতি :আকৃতিতে পান্ডা পিঁপড়ারা সর্বোচ্চ আট মিলিমিটারের মতো হয়। ১৯৩৮ সালে দক্ষিণ আমেরিকার চিলিতে প্রথম পান্ডা পিঁপড়ার খোঁজ পাওয়া যায়। পরে গবেষণা করে জানা যায়, বালু ও ছোট নুড়িপাথুরে এলাকায়ও এদের অস্তিত্ব রয়েছে। কিন্তু এদের পিঁপড়া বলা হলেও এরা পিঁপড়া নয়। এরা মূলত বোলতা বা ভিমরুল গোত্রের প্রাণী। শরীরে আছে পান্ডার মতো সাদা-কালো মিশ্রণ, সাদা মাথার মাঝে কালো রঙের ছোট্ট চোখ দুটো বেশ চমৎকার। দেহের মাঝে কালো রঙের ওপর সাদা ছোপ ছোপ, আর পেছনে রয়েছে সাদার ওপর কালো রঙের দাগ।\nপুরুষ ও স্ত্রী পান্ডা অ্যান্টের বেশ পার্থক্য রয়েছে। পুরুষরা আকারে বড় হয়। তবে স্ত্রী পান্ডা পিঁপড়ারা বেশ হৃষ্টপুষ্ট হয়ে থাকে। সাদা-কালো রঙ শুধু স্ত্রী প্রজাতির মধ্যেই দেখা যায়। পুরুষ পান্ডা পিঁপড়ার পাখা থাকলেও স্ত্রী পান্ডা পিঁপড়ার পাখা নেই। পাখার বদলে তাদের রয়েছে লোমশ এবং ভয়ংকর এক হুল, যা ফোটালে প্রচণ্ড ব্যথা অনুভূত হয়। প্রাপ্তবয়স্কদের দৈর্ঘ্য প্রায় এক থেকে দুই সেন্টিমিটার। তবে স্ত্রী পান্ডা পিঁপড়ার হুলসহ দৈর্ঘ্য মাত্র আট মিলিমিটার হয়ে থাকে। পান্ডা অ্যান্টরা বাঁচে দুই বছর।\nবাসস্থান :পান্ডা পিঁপড়া মূলত চিলি ও আর্জেন্টিনার দেশগুলোর শুষ্ক অঞ্চলে বেড়ে ওঠে। চিলি ছাড়াও আমেরিকা ও মেক্সিকোর কিছু মরু অঞ্চলে এদের দেখা মেলে। সাধারণত উষ্ণমণ্ডলীয় অঞ্চলের শুকনো মরুভূমি বা বালুকাময় পরিবেশ তাদের বাসস্থানের উপযুক্ত। তবে এরা মাটির গর্তে থাকতেও স্বাচ্ছন্দ্যবোধ করে।\nখাবার :পান্ডা পিঁপড়া বিভিন্ন ফুলের মধু খায়। প্রাপ্তবয়স্ক পান্ডা পিঁপড়ারা মিষ্টিজাতীয় খাবার খেতে পছন্দ করে। এদের প্রিয় খাবার ফুলের মধু। এছাড়া পান্ডা পিঁপড়া পোকামাকড়ের লার্ভা খেয়ে থাকে।\nবৈশিষ্ট্য ও প্রজনন :পুরুষ পান্ডা পিঁপড়া দিনের বেলা চলাফেরা করলেও স্ত্রী পিঁপড়া রাতে হাঁটাচলা করে ।\nপুরুষ পান্ডা পিঁপড়ার পাখা থাকলেও হুল নেই । হুল রয়েছে স্ত্রী পান্ডা পিঁপড়ার। ওই ভয়ংকর হুলই পরে ডিম পাড়ার অঙ্গে পরিণত হয়। এরা অন্য পিঁপড়াদের মতো দল বেঁধে চলে না, বরং বোলতাদের মতো একা একা থাকতে পছন্দ করে। তবে শুধু প্রজনন মৌসুমে সঙ্গীর প্রয়োজন হয়। স্ত্রী পিঁপড়া প্রতিবারই দু’হাজার ডিম পাড়ে। তবে মজার কথা হলো, স্ত্রী পিঁপড়ার যখন ডিম পাড়ার সময় হয়, তখন ভিন্ন প্রজাতির পিঁপড়া বা কীট-পোকার বাসায় ডিম পাড়ে, যাতে সদ্য জন্ম নেওয়া পান্ডা পিঁপড়ার বাচ্চারা ওই কীট-পোকামাকড়দের খেয়ে বেঁচে থাকতে পারে।\nপান্ডা পিঁপড়া বিপুল সংখ্যায় ডিম দিলেও জীবনকাল কেবল দু’বছর হওয়ায় এবং বন-জঙ্গল ধ্বংস হয়ে যাওয়ায়  দিন দিন এই সুন্দর ও মায়াবী প্রাণীর সংখ্যা পৃথিবী থেকে ক্রমশ কমেই চলেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdjzvihbh4y8",
    "title": "১,৮০০-এর বেশি উত্তর কোরীয়র চাকরির আবেদন আটকে দিলো আমাজন",
    "publication_date": "2025-12-23T14:08:57+06:00",
    "keywords": "যুক্তরাষ্ট্র,আমার-দেশ,উত্তর-কোরিয়া",
    "body": "মার্কিন প্রযুক্তি কোম্পানি আমাজন জানিয়েছে, তারা ১,৮০০-এরও বেশি উত্তর কোরিয়ানকে তাদের কোম্পানিতে যোগদান থেকে বিরত রেখেছে। খবর বার্তা সংস্থা এএফপি’র।\nআমাজনের প্রধান নিরাপত্তা কর্মকর্তা স্টিফেন শ্মিড গত সপ্তাহে লিঙ্কডইনে এক পোস্টে বলেছেন যে, উত্তর কোরিয়ার কর্মীরা ‘বিশ্বজুড়ে, বিশেষত যুক্তরাষ্ট্রে, কোম্পানিগুলোর কাছে আইটি খাতে চাকরি নিশ্চিত করার চেষ্টা করছেন।’\nতিনি বলেন, গত এক বছরে উত্তর কোরিয়ার আবেদনপ্রত্যাশীর সংখ্যা প্রায় এক-তৃতীয়াংশ বেড়েছে।\nতিনি বলেন, উত্তর কোরিয়ার কর্মীরা সাধারণত সরাসরি কাজ না করে যুক্তরাষ্ট্রভিত্তিক 'ল্যাপটপ ফার্ম' ব্যবহার করে। ল্যাপটপ ফার্ম বলতে যুক্তরাষ্ট্রে রাখা এমন কিছু কম্পিউটারকে বোঝানো হয়, যেগুলো ইন্টারনেটের মাধ্যমে উত্তর কোরিয়া বা অন্য যে কোনো দেশ থেকে নিয়ন্ত্রণ করা যায়।\nতিনি সতর্ক করে বলেন, এই সমস্যা ‘কেবল আমাজনের ক্ষেত্রে সীমাবদ্ধ নয়’ এবং ‘সম্ভবত পুরো শিল্পজুড়ে ব্যাপকভাবে ঘটছে।’\nশ্মিড জানান, উত্তর কোরিয়ার কর্মীদের চিহ্নিত করার কিছু লক্ষণ হলো ভুলভাবে ফরম্যাট করা ফোন নম্বর এবং জাল শিক্ষাগত যোগ্যতা অন্তর্ভুক্ত রয়েছে।\nগত জুলাই মাসে অ্যারিজোনার এক নারীকে আট বছরের কারাদণ্ড দেওয়া হয়। তিনি উত্তর কোরীয়দের প্রায় ৩০০টি মার্কিন কোম্পানিতে চাকরি পেতে সাহায্য করার জন্য একটি ল্যাপটপ ফার্ম পরিচালনার সহায়তা করেছিলেন।\nওই প্রকল্পের মাধ্যমে অবৈধভাবে ১ কোটি ৭০ লাখ ডলার আয় করা হয়, যার বড় অংশই উত্তর কোরিয়ার তহবিলে পাঠানো হয়েছিল।\nগত বছর, সিউলের গোয়েন্দা সংস্থা সতর্ক করেছিল যে উত্তর কোরিয়ার এজেন্টরা লিঙ্কডইন ব্যবহার করে নিয়োগকর্তা ভান করে দক্ষিণ কোরিয়ার প্রতিরক্ষা খাতের কর্মীদের কাছে তাদের প্রযুক্তি সম্পর্কিত তথ্য সংগ্রহ করার চেষ্টা করেছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd0maobj6go1",
    "title": "দিল্লিতে বাংলাদেশ হাইকমিশনের সামনে বিক্ষোভ, ব্যারিকেড ভেঙে ভেতরে ঢোকার চেষ্টা",
    "publication_date": "2025-12-23T14:00:40+06:00",
    "keywords": "ভারত,আমার-দেশ,দিল্লি",
    "body": "ভারতের রাজধানী নয়াদিল্লিতে বাংলাদেশ হাইকমিশনের সামনে বড় ধরনের বিক্ষোভ অনুষ্ঠিত হয়েছে। হিন্দুত্ববাদী সংগঠন বিশ্ব হিন্দু পরিষদ (ভিএইচপি) ও বজরং দলের ডাকে বিক্ষোভকারীরা নিরাপত্তা ব্যারিকেড ভেঙে হাইকমিশনের ভিতরে প্রবেশের চেষ্টা করেছে।\nনিরাপত্তা বাহিনী পরিস্থিতি নিয়ন্ত্রণে রাখতে কার্যক্রম চালাচ্ছে। মঙ্গলবার (২৩ ডিসেম্বর) এই বিক্ষোভ শুরু হয় বলে জানিয়েছে দেশটির সংবাদ মাধ্যম এনডিটিভি।\nময়মনসিংহে দিপু চন্দ্র দাস নামে এক হিন্দু যুবককে পিটিয়ে হত্যা এবং বাংলাদেশে সংখ্যালঘুদের ওপর নির্যাতনের প্রতিবাদে বিক্ষোভ শুরু হয়। বিক্ষোভকারীরা ব্যানার ও প্ল্যাকার্ড হাতে স্লোগান দেন। হাইকমিশনের চারপাশে তিন স্তরের নিরাপত্তা বলয় গড়ে তোলা হয়েছে, যেখানে পুলিশ ও আধাসামরিক বাহিনীর সদস্য মোতায়েন রয়েছেন।\nএর আগে, ২০ ডিসেম্বর রাতে হাইকমিশনের সামনে একটি ছোট বিক্ষোভের ঘটনা ঘটে। ভারতের পররাষ্ট্র মন্ত্রণালয় তখন জানিয়েছিল, সেদিন মাত্র ২০–২৫ জন বিক্ষোভকারী উপস্থিত ছিলেন এবং তারা কোনো নিরাপত্তা ঝুঁকি তৈরি করেনি। তবে বাংলাদেশ এই দাবি প্রত্যাখ্যান করেছে এবং কূটনৈতিকভাবে সুরক্ষিত এলাকায় বিক্ষোভকারীরা প্রবেশ করতে পারার ঘটনায় গুরুতর নিরাপত্তা ঘাটতির প্রশ্ন তুলেছে।\nবাংলাদেশের পররাষ্ট্র উপদেষ্টা তৌহিদ হোসেন বলেন, নয়াদিল্লির হাইকমিশন একটি অত্যন্ত সংবেদনশীল ও সুরক্ষিত কূটনৈতিক এলাকা, তাই অনুমতি ছাড়া সেখানে বিক্ষোভ করা স্বাভাবিক নয়। তিনি প্রশ্ন তুলেছেন, কীভাবে উগ্র সংগঠনের সদস্যরা সেখানে প্রবেশ করতে সক্ষম হলো।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amd49vsy47b48",
    "title": "এবার জমিয়ত সভাপতিকে যে আসন ছেড়ে দিলো বিএনপি",
    "publication_date": "2025-12-23T13:53:47+06:00",
    "keywords": "বিএনপি,আমার-দেশ,সিলেট",
    "body": "আসন্ন ত্রয়োদশ সংসদ নির্বাচনে বাংলাদেশ জাতীয়তাবাদী দলের (বিএনপি) সমর্থন নিয়ে সিলেট- ৫ (কানাইঘাট-জকিগঞ্জ) আসনে লড়বেন জমিয়তে উলামায়ে ইসলামের সভাপতি মাওলানা ওবায়দুল্লাহ ফারুক।\nমঙ্গলবার বেলা সাড়ে ১১টায় বিএনপি চেয়ারপারসন বেগম খালেদা জিয়ার গুলশান কার্যালয়ে এক সংবাদ সম্মেলনে তাকে প্রার্থী ঘোষণা করেন দলটির মহাসচিব মির্জা ফখরুল ইসলাম আলমগীর।\nএছাড়াও জমিয়তকে ছেড়ে দেয়া বিএনপি বাকি তিনটি আসন হলো, নীলফামারী- ১ (ডোমার-ডিমলা) আসনে মাওলানা মঞ্জুরুল ইসলাম আফেন্দী, ব্রাহ্মণবাড়িয়া- ২ আসনে মাওলানা জুনায়েদ আল হাবিব এবং নারায়ণগঞ্জ- ৪ আসনে মাওলানা মনির হোসেন কাসেমী।\nএসব আসনে দলীয় প্রার্থী দিবে না বিএনপি। তবে দলের কেউ প্রার্থী হলে ব্যাবস্থা নেওয়া হবে বলে জানিয়েছেন মহাসচিব মির্জা ফখরুল ইসলাম আলমগীর। এ সময় বিএনপির স্থায়ী কমিটির সদস্য সালাহউদ্দিন আহমেদসহ জমিয়তে ওলামায়ে ইসলামের সভাপতিসহ শীর্ষ নেতারা উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/ekka-dokka/amdc1nzejjzsd",
    "title": "নীল তিমির অজানা কথা",
    "publication_date": "2025-12-23T13:53:33+06:00",
    "keywords": "আমার-দেশ,এক্কাদোক্কা",
    "body": "এ পৃথিবীতে কয়েক প্রজাতির তিমি রয়েছে। এদের মধ্যে নীল তিমি অন্যতম। এখানে নীল তিমি সম্পর্কে কয়েকটি তথ্য জানানো হলো।\n১. একটি নীল তিমি আকারে ৩০ মিটার পর্যন্ত লম্বা হতে পারে।\n২. ওজন হতে পারে ১ লাখ ৩০ হাজার কেজি। মানে এটা তিনটা বাস কিংবা ট্রাকের চেয়ে আকারে বড় এবং ওজনেও বেশি।\n৩. অবিশ্বাস্য মনে হলেও সত্য, একটা বড় হাতির ওজনের চেয়ে নীল তিমির জিহ্বার ওজন বেশি।\n৪. নীল তিমির হৃৎপিণ্ড একটা সাধারণ গাড়ির চেয়ে বড়।\n৫. সাধারণত উত্তর মেরু ছাড়া পৃথিবীর সব সাগর-মহাসাগরে নীল তিমির দেখা পাওয়া যায়। এরা দলবেঁধে চলাফেরা করে। প্রতিটি দলে পাঁচটি থেকে ৬০টি তিমি থাকতে পারে। তবে একা একা ঘুরে বেড়ায়, এমন তিমিও দেখতে পাওয়া যায়।\n৬. নীল তিমি আকারে বিশাল হলে কী হবে, এদের খাদ্য কিন্তু ছোট ছোট বিশেষ একধরনের চিংড়ি। এই চিংড়ির নাম ক্রিল। এরা একবারে চার কোটি ক্রিল খেতে পারে।\n৭. নীল তিমির বাচ্চারা মায়ের দুধ পান করে। এটাকে পানির নিচে নীলই দেখায়। তবে পানির ওপরে ভেসে উঠলে শরীরজুড়ে নীলচে ধূসর ছোপ চোখে পড়ে।\n৮. নীল তিমি পানিতে ডুবে থাকা অবস্থায় শ্বাস নিতে পারে না। শ্বাস নেওয়ার জন্য এদের কিছুক্ষণ পরপর ভেসে উঠতে হয়। তবে মানুষের মতো প্রতি মুহূর্তে নিঃশ্বাস নিতে হয় না তাদের। অন্তত ৩০ মিনিট পর্যন্ত দম না নিয়ে থাকতে পারে নীল তিমি।\n৯. নীল তিমি কখনো পুরোপুরি ঘুমায় না। তাদের মস্তিষ্কের অর্ধেক ঘুমায়, বাকি অর্ধেক জেগে থাকে। ঘুমন্ত অবস্থায়ও তারা শ্বাস নিতে পানির ওপরে ভেসে উঠতে পারে।\n১০. জোরে শব্দ করতে নীল তিমির জুড়ি নেই। তারা এত জোরে শব্দ করে যে, সেটা একটা জেট বিমানের শব্দের থেকে তীব্র। ১৮৮ ডেসিবলের এই শব্দ অন্য তিমি কয়েকশ মাইল দূর থেকেও শুনতে পারে।\n১১. নীল তিমির রক্তনালিগুলো খুব মোটা ও প্রশস্ত হয়। সেগুলো এতটাই প্রশস্ত যে, ইচ্ছা করলে মানুষ রক্তনালির ভেতরে সাঁতার কাটতে পারবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdtfnc9gsvdq",
    "title": "দেশে ফিরে দাদুর পাশে থাকতে চাই: জাইমা রহমান",
    "publication_date": "2025-12-23T13:52:23+06:00",
    "keywords": "তারেক-রহমান,বিএনপি,খালেদা-জিয়া",
    "body": "সামাজিক যোগাযোগমাধ্যম ফেসবুকে বিএনপি চেয়ারপারসন ও সাবেক প্রধানমন্ত্রী বেগম খালেদা জিয়াকে নিয়ে একটি দীর্ঘ ও আবেগঘন স্ট্যাটাস দিয়েছেন তার নাতনি ব্যারিস্টার জাইমা রহমান।\nমঙ্গলবার সকালে নিজের ফেসবুকে থেকে দেওয়া এই পোস্টে তিনি দাদুর সঙ্গে কাটানো শৈশবের স্মৃতি, প্রবাস জীবন এবং দেশের সেবায় নিজের ভবিষ্যৎ সংকল্পের কথা তুলে ধরেন।\nজানা গেছে, এটিই ব্যারিস্টার জাইমা রহমানের প্রথম আনুষ্ঠানিক ফেসবুক স্ট্যাটাস। যা প্রকাশের পর মুহূর্তেই সামাজিক যোগাযোগমাধ্যমে ভাইরাল হয়ে যায়।\nফেসবুক পোস্টের বক্তব্যটি নিচে তুলে দেওয়া হলো—\n“দাদুকে নিয়ে আমার সবচেয়ে প্রিয় স্মৃতিগুলোর একটি হলো, পরিবারকে আগলে রাখা একজন অভিভাবক হিসেবে তিনি কতটা মমতাময়ী ছিলেন! আমার বয়স তখন এগারো। আমাদের স্কুলের ফুটবল টিম একটা টুর্নামেন্ট জিতেছিল, আর আমি মেডেল পেয়েছিলাম। আম্মু আমাকে সরাসরি দাদু’র অফিসে নিয়ে গিয়েছিলেন, আমি যেন নিজেই দাদুকে আমার বিজয়ের গল্পটা বলতে পারি; তাকে আমার বিজয়ের মেডেলটা দেখতে পারি। আমি খুব উচ্ছ্বসিত হয়ে গোলকিপার হিসেবে কী-কী করেছি, সেটা বলছিলাম; আর স্পষ্ট টের পাচ্ছিলাম, দাদু প্রচন্ড মনোযোগ নিয়ে আমাকে শুনছেন। তিনি এতটাই গর্বিত হয়েছিলেন যে, পরে সেই গল্পটা তিনি অন্যদের কাছেও বলতেন।\nআমি সব সময়ই জানতাম, আমার দাদু’র কাঁধে একটা দেশের দায়িত্ব। তবুও আমার স্মৃতিতে দাদু হলেন পরিবারকে আগলে রাখা একজন মমতাময়ী অভিভাবক। লাখো মানুষের কাছে তিনি ছিলেন দেশের প্রধানমন্ত্রী। কিন্তু আমার আর আমার কাজিনদের কাছে তিনি ছিলেন ‘দাদু’। আমাদের ‘দাদু’। তিনি সব সময় আমাদের খেয়াল রাখতেন, আমাদের জন্য সময় বের করতেন, আর যেসব মুহূর্ত আমাদের কাছে গুরুত্বপূর্ণ ছিল, সেগুলোতে আমাদের সাহস দিতেন, উজ্জীবিত করতেন।\nএই ছোট-ছোট মুহূর্তগুলো থেকেই আমি নেতৃত্বের প্রথম শিক্ষা পাই। সেটি হলো, নম্রতা, আন্তরিকতা আর মন দিয়ে শোনার মানসিকতা।\nবাংলাদেশের বাইরে কাটানো সতেরোটা বছর আমার জীবন অনেকভাবে বদলে দিয়েছে। কিন্তু আমি কখনোই আমার শিকড় ভুলে যাইনি। কারণ, আমাদের সত্তার যে ভিত্তি, আমাদের যে সংস্কৃতি ও মূল্যবোধ; সেটিই আমাদেরকে মানুষ হিসেবে গড়ে তোলে, পরিচয় বহন করে। প্রবাসে থাকা দ্বিতীয় ও তৃতীয় প্রজন্মের অনেক বাংলাদেশির মতো আমিও নিজ দেশের বাইরে, ভিন্ন দেশে অনেকগুলো বছর কাটিয়েছি। লন্ডনের দিনগুলো আমাকে বাস্তববাদী করেছে, একটা বৈশ্বিক দৃষ্টিভঙ্গি দিয়েছে। যদিও আমার হৃদয়-মন সব সময় বাংলাদেশেই ছিল।\nপ্রাতিষ্ঠানিক শিক্ষা আমাকে শৃঙ্খলা ও বিষয়ভিত্তিক জ্ঞান শিখিয়েছে। তবে মানুষের সঙ্গে কাজ করা আমাকে শিখিয়েছে আরও অনেক বেশি; শিখিয়েছে দায়িত্বশীল হতে, বিপদগ্রস্তের পাশে দাঁড়াতে। আইন পেশায় কাজ করার সময় কাছ থেকে দেখা মানুষগুলোর গল্প, আর সেই গল্পগুলোর যৌক্তিক এবং আইনগত সমাধান খোঁজার দায়িত্ব আমাকে আলোড়িত করে। প্রত্যেক ক্লায়েন্ট, প্রতিটি মামলা, প্রতিটি মানুষের সমস্যা, কারও না কারও জীবনের সঙ্গে গভীরভাবে জড়িত। যারা ন্যায়বিচার থেকে বঞ্চিত হয়েছেন, অবহেলার শিকার হয়েছেন, তাদের পাশে দাঁড়িয়ে সেই বিশ্বাস দিতে হয় যে, তাদের বিষয়টি দেখা হচ্ছে, শোনা হচ্ছে, সমাধানের চেষ্টা করা হচ্ছে। কারও জীবনের সবচেয়ে কঠিন দিনে তার পাশে দাঁড়ানোর অভিজ্ঞতা যে শিক্ষাটা দেয়, সেটা কোনো ক্লাসরুম দিতে পারে না। এই প্রতিটা ধাপ আমাকে ভাবতে শিখিয়েছে, মানুষ হিসেবে কেমন হতে চাই।\nআমি আমার ‘দাদা’কে কখনো দেখিনি। কিন্তু তার সততা আর দেশপ্রেমের কথা সব সময় শুনে এসেছি। ‘দাদু’ আর ‘আব্বু’ সেই আদর্শটাই বয়ে নিয়ে চলেছেন। চব্বিশের গণঅভ্যুত্থানের সময় এবং ৫ আগস্টের আগে-পরের সময়টাতে আমি যতটুকু পেরেছি, নেপথ্যে থেকে সাধ্যমতো ভূমিকা রাখার চেষ্টা করেছি। অধিকাংশ সময় বলেছি কম, বরং শুনেছি বেশি। ছোট-ছোট কাজের মাধ্যমে তাদের বোঝা একটু হালকা করার চেষ্টা করেছি।\nঅনেকগুলো বছর পর দেশে ফিরছি। দেশে ফেরা মানে আবেগ আর অনুভূতির এক অনন্য সংমিশ্রণ। দেশে ফিরে ইনশাআল্লাহ, আমি ‘দাদু’র পাশে থাকতে চাই। এই সময়টাতে আব্বুকে সর্বাত্মক সহায়তা করতে চাই। একজন দায়িত্বশীল নাগরিক হিসেবে দেশের জন্য সর্বস্ব দিয়ে সর্বোচ্চ ভূমিকা রাখতে চাই। নিজের চোখে, নিজের অভিজ্ঞতায় প্রিয় বাংলাদেশকে নতুন করে জানতে চাই; মানুষের সঙ্গে সামনাসামনি কথা বলতে চাই। যেভাবে এগুনো দরকার, আমি চাই বাংলাদেশ আবারও সেভাবে সামনে এগিয়ে যাক, গর্জে উঠুক।\nআমি জানি, আমার পরিবারকে ঘিরে দেশের জনগণের কৌতূহল রয়েছে, প্রত্যাশা রয়েছে। সেটি কখনো আশার, কখনো প্রশ্নের। সেই প্রত্যাশা পূরণের দায়ভারও রয়েছে। জনগণের সেই প্রত্যাশা পূরণের চাপ আমরা সবাই কোনো না কোনোভাবে অনুভব করি; পরিবারে, বন্ধুত্বে, সমাজে।\nসংক্ষেপে, আমার নিজের ভাষায়, এই হলো আমার গল্প। আমাদের প্রত্যেকের জীবনে একটা নিজস্ব গল্প আছে। এই গল্পগুলোকে ধারণ করে, আমরা সবাই হয়তো একসঙ্গে বাকি পথটা হাঁটতে পারি।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdna5cr1maef",
    "title": "একনেকে ৪৬ হাজার ৪১৯ কোটি টাকার ২২ প্রকল্প অনুমোদন",
    "publication_date": "2025-12-23T13:39:02+06:00",
    "keywords": "আমার-দেশ,একনেক",
    "body": "জাতীয় অর্থনৈতিক পরিষদের নির্বাহী কমিটির (একনেক) সভায় ৪৬ হাজার ৪১৯ কোটি টাকার ২২ প্রকল্প অনুমোদন দেয়া হয়েছে।\nমঙ্গলবার পরিকল্পনা কমিশন চত্বরে এনইসি সম্মেলন কক্ষে প্রধান উপদেষ্টা ও একনেকের চেয়ারপারসন ড. মুহাম্মদ ইউনূসের সভাপতিত্বে অনুষ্ঠিত একনেকের সভায় এ অনুমোদন দেয়া হয়।\nসভা শেষে এক বিজ্ঞপ্তিতে এ তথ্য জানিয়েছে পরিকল্পনা মন্ত্রণালয়। এতে বলা হয়, জাতীয় অর্থনৈতিক পরিষদের নির্বাহী কমিটির সভায় ৪৬ হাজার ৪১৯ কোটি ৬৬ লাখ টাকা ব্যয় সম্বলিত ২২টি প্রকল্প অনুমোদন দেয়া হয়েছে।\nএর মধ্যে সরকারি অর্থায়ন ৩০ হাজার ৪৮২ কোটি ৪৯ লাখ টাকা, প্রকল্প ঋণ ১ হাজার ৬৮৯ কোটি ৬১ লাখ টাকা এবং সংস্থার নিজস্ব অর্থায়ন ১৪ হাজার ২৪৭ কোটি ৫৬ লাখ টাকা।\nউল্লেখ্য, এটি চলতি ২০২৫-২৬ অর্থবছরের সপ্তম ও অন্তর্বর্তী সরকারের ১৮তম একনেক সভা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amd0dh0ktwq8j",
    "title": "ফের প্রণয় ভার্মাকে পররাষ্ট্র মন্ত্রণালয়ে তলব",
    "publication_date": "2025-12-23T13:36:10+06:00",
    "keywords": "ভারত",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdi3ehlgulra",
    "title": "যে আসনে বিএনপি জোটের প্রার্থী হিসেবে লড়বেন মনির কাসেমী",
    "publication_date": "2025-12-23T13:33:30+06:00",
    "keywords": "আমার-দেশ,নারায়ণগঞ্জ,ফতুল্লা",
    "body": "সকল জল্পনা–কল্পনার অবসান ঘটিয়ে নারায়ণগঞ্জ–৪ আসনে বিএনপি নেতৃত্বাধীন জোটের প্রার্থী হিসেবে মনোনয়ন পেয়েছেন জেলা জমিয়েত উলামায়ে ইসলামের সভাপতি মুফতি মনির হোসেন কাসেমী।\nসোমবার দুপুরে বিএনপি চেয়ারপারসনের গুলশান কার্যালয়ে অনুষ্ঠিত আনুষ্ঠানিক সংবাদ সম্মেলনে জোটের প্রার্থী হিসেবে নারায়ণগঞ্জ– ৪ আসনের জন্য তার নাম ঘোষণা করা হয়। জেলার অত্যন্ত গুরুত্বপূর্ণ এই আসনে অবশেষে জোটবদ্ধভাবে তাকে মনোনয়ন দেওয়ায় রাজনৈতিক অঙ্গনে ব্যাপক আলোচনা শুরু হয়েছে।\nনাম ঘোষণার পরপরই মনির কাসেমী শিবিরে বইছে আনন্দের বন্যা। তবে হতাশা বিরাজ করছে বিএনপি নেতাকর্মীদের মাঝে। কারন এই আসনে বিএনপির হাইপ্রোফাইল একাধিক নেতা মনোনয়ন প্রত্যাশী ছিলেন। এরা হলেন সাবেক দুই এমপি মোহাম্মদ আলী ও বীর মুক্তিযোদ্ধা মুহাম্মদ গিয়াসউদ্দিন, জেলা বিএনপির সাবেক সিনিয়র সহ সভাপতি মোহাম্মদ শাহ আলম, জেলা বিএনপির যুগ্ম আহ্বায়ক মাশুকুল ইসলাম রাজীব, জেলা যুবদলের সদস্য সচিব মশিউর রহমান রনি।\nউল্লেখ্য, ২০১৮ সালের জাতীয় সংসদ নির্বাচনে মুফতি মনির হোসেন কাসেমী জোটবদ্ধ হয়ে বহুল আলোচিত ও সমালোচিত প্রভাবশালী প্রার্থী শামীম ওসমানের বিরুদ্ধে নির্বাচন করেন। সে সময় বিএনপির অনেক প্রার্থীই শামীম ওসমানের প্রভাবশালী অবস্থানের কারণে নির্বাচনে অংশ নিতে সাহস পাননি, কেউ কেউ রাজনীতি থেকেও সরে দাঁড়ান।\n৫ আগস্ট ছাত্র-জনতার গণঅভ্যুত্থনে স্বৈরাচারী ও ফ্যাসিবাদী শেখ হাসিনা সরকারের পতনের আন্দোলনে তিনি সক্রিয় ভূমিকা পালন করেন। আন্দোলনকে ত্বরান্বিত ও বেগবান করতে মাদ্রাসার ছাত্র ও সাধারণ জনগণকে সঙ্গে নিয়ে ঢাকার রাজপথে সোচ্চার ছিলেন তিনি।\nস্বৈরাচার সরকারের পতনের পর গত দেড় বছর ধরে বিএনপির ভারপ্রাপ্ত চেয়ারম্যান তারেক রহমান ঘোষিত ৩১ দফা বাস্তবায়নের লক্ষ্যে ফতুল্লার প্রতিটি অলিগলি ও পাড়া-মহল্লায় গণসংযোগ চালিয়ে যাচ্ছেন মুফতি মনির হোসেন কাসেমী। নেতাকর্মীদের ঐক্যবদ্ধ করার পাশাপাশি দলকে সাংগঠনিকভাবে শক্তিশালী করতে তার এই নিরলস প্রচেষ্টার ফলশ্রুতিতেই তিনি দলীয় মনোনয়ন লাভ করেছেন বলে মনে করছেন রাজনৈতিক বিশ্লেষকরা।\nএখন দেখার বিষয়, আসন্ন নির্বাচনে এই মনোনয়নকে কতটা কার্যকরভাবে কাজে লাগিয়ে তিনি নির্বাচনি বৈতরণি পার হতে পারেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/ekka-dokka/amdn4crlx6cdo",
    "title": "কচ্ছপের দীর্ঘায়ু রহস্য",
    "publication_date": "2025-12-23T13:30:49+06:00",
    "keywords": "আমার-দেশ,এক্কাদোক্কা",
    "body": "প্রকৃতির নানা প্রাণীর মধ্যে কচ্ছপদের আলাদা একটি মর্যাদা আছে। ছোটদের জন্য এটা একটি মজার বিষয়—একদিকে ধীরগতি আর অন্যদিকে দীর্ঘায়ু। ছোটবেলা থেকেই আমরা শুনে আসি, কচ্ছপ শত বছর বাঁচে। কিন্তু কী কারণে কচ্ছপ অন্য প্রাণীদের তুলনায় এত দীর্ঘ সময় বাঁচে, তা জানলে আমাদেরও অবাক হতে হয়। চলো, আজ আমরা সেই রহস্য খুঁজে বের করি।\nকচ্ছপের দেহের গঠন প্রথম থেকেই তাকে দীর্ঘায়ু হতে সাহায্য করে। তাদের খোলস এক ধরনের শক্ত কাঁঠালের মতো। এই খোলস শুধু প্রতিরক্ষা নয়, বরং জীবনকে স্থিতিশীল রাখার জন্যও সাহায্য করে। খোলসের ভেতরে কচ্ছপের গুরুত্বপূর্ণ অঙ্গগুলো থাকে নিরাপদে। তাই আক্রমণকারীরা সহজে কচ্ছপকে আঘাত করতে পারে না। আর যে প্রাণী আক্রমণ থেকে রক্ষা পায়, তার বাঁচার সম্ভাবনা অনেক বেশি।\nদ্বিতীয়ত, কচ্ছপ ধীরগতি প্রাণী। তারা দ্রুত দৌড়াতে পারে না। শুরুতে এটি যেন একটি অসুবিধা মনে হয়, কিন্তু প্রকৃতপক্ষে এই ধীর চলাফেরা তাদের দীর্ঘায়ু দেয়। কচ্ছপের শরীর কম খাওয়া এবং কম শক্তি খরচের জন্য তৈরি। ধীর গতির প্রাণীরা কম শারীরিক চাপ পায়, ফলে তাদের অঙ্গপ্রত্যঙ্গ অনেক দিন স্বাস্থ্যবান থাকে।\nকচ্ছপদের জীবনধারণের ধরনও তাদের দীর্ঘায়ুর জন্য গুরুত্বপূর্ণ। তারা সাধারণত শান্ত, স্থির এবং নিরীহ প্রাণী। যুদ্ধ বা ধাওয়া-দৌড়ের মতো বিপজ্জনক কাজ তাদের জীবনে কম ঘটে। বিপদ কম ঘটলে প্রাণী দীর্ঘ সময় বাঁচে।\nআরেকটি রহস্য হলো কচ্ছপের ধীর মেটাবলিজম। মেটাবলিজম হলো শরীরের শক্তি খরচের প্রক্রিয়া। কচ্ছপের মেটাবলিজম অনেক ধীর। ধীর মেটাবলিজম মানে তাদের শরীর অঙ্গপ্রত্যঙ্গগুলো ধীরে ধীরে বদলায়, ফলে বয়সজনিত রোগও খুব ধীরে আসে। তাই কচ্ছপ শতকরা জীবনের অনেক সময় ধরে সুস্থ থাকে।\nকচ্ছপের খাবারের অভ্যাসও তাদের দীর্ঘায়ুর একটি রহস্য। কচ্ছপ সাধারণত সবজি, ফলমূল, পানিতে থাকা ছোট প্রাণী বা শুঁটকি-জাতীয় খাবার খায়। এই খাবার হজমে সহজ, শরীরকে ভারী চাপ দেয় না। এমন স্বাস্থ্যকর খাবার খাদ্যাভ্যাসের ফলে কচ্ছপের শরীর সুস্থ থাকে এবং দীর্ঘদিন বাঁচে।\nএকটা মজার বিষয় হলো, কচ্ছপের দীর্ঘায়ু তাদের ধৈর্যশীল আচরণের সঙ্গে সম্পর্কিত। কচ্ছপ কখনো হঠাৎ চঞ্চল হয় না। তারা যেকোনো বিপদকে চিন্তাশীলভাবে মোকাবিলা করে। শিশুদের জন্য এটি শিক্ষণীয় বিষয়—শান্ত থাকা, ধৈর্য ধরা, পরিকল্পনা করা—সবই জীবনে দীর্ঘস্থায়ী সুফল নিয়ে আসে।\nবিজ্ঞানীরা বলছেন, কচ্ছপদের দীর্ঘায়ুর আরেকটি কারণ হলো তাদের জিন ও মানে দেহকোষ। কচ্ছপের শরীরের কোষগুলো ধীরে ধীরে ক্ষয় হয়। অন্যান্য প্রাণীর মতো তাড়াহুড়া করে কোষ মারা যায় না। ফলে কচ্ছপের দেহ দীর্ঘ সময় ধরে কার্যক্ষম থাকে। বিজ্ঞানীরা কচ্ছপের এই জিনের রহস্য আরো গভীরভাবে গবেষণা করছেন।\nকচ্ছপ শুধু ধীর গতির জন্য পরিচিত নয়, তাদের জীবন থেকে আমরা অনেক কিছু শিখতে পারি। ধীরচেতা হলেও, পরিকল্পিত এবং সুস্থ জীবনযাপন করলে দীর্ঘায়ু পাওয়া সম্ভব। কচ্ছপ আমাদের শেখায়—শান্ত থাকা, ধৈর্য ধরে কাজ করা এবং নিজের স্বাভাবিক জীবনধারা মানা কত গুরুত্বপূর্ণ।\nপ্রকৃতির এই ধীর, ধৈর্যশীল, কিন্তু বুদ্ধিমান প্রাণী শুধু আমাদের মুগ্ধ করে না, বরং জীবনের গুরুত্বপূর্ণ পাঠও শেখায়।\nকচ্ছপের দীর্ঘায়ু রহস্য আসলে আমাদের শেখায়—শান্ত, স্বাস্থ্যবান, পরিকল্পিত জীবনযাপন করলেই দীর্ঘ ও সুন্দর জীবন সম্ভব। কচ্ছপের মতো ধীর, স্থির এবং সচেতন হয়ে চলতে পারলে আমাদেরও অনেক দিন ভালোভাবে বাঁচার সম্ভাবনা থাকবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdc0xwiadhzi",
    "title": "যুক্তরাষ্ট্রে মেক্সিকোর বিমান বিধ্বস্তে নিহত বেড়ে ৫",
    "publication_date": "2025-12-23T13:25:34+06:00",
    "keywords": "যুক্তরাষ্ট্র,আমার-দেশ,মেক্সিকো,বিমান-দুর্ঘটনা",
    "body": "যুক্তরাষ্ট্রের টেক্সাস অঙ্গরাজ্যের গ্যালভেস্টনের কাছে মেক্সিকো নৌবাহিনীর একটি বিমান বিধ্বস্ত হয়ে এ পর্যন্ত অন্তত পাঁচজন নিহত হয়েছেন। সোমবার মেক্সিকো নৌবাহিনী এই তথ্য নিশ্চিত করেছে।\nনৌবাহিনীর বিবৃতিতে বলা হয়, চিকিৎসা-সংক্রান্ত একটি মিশনে থাকা কিং এয়ার মডেলের একটি বিমান দুর্ঘটনার শিকার হয়। বিমানে মোট আটজন আরোহী ছিলেন, যাদের মধ্যে একজন অপ্রাপ্তবয়স্কও ছিল। দুর্ঘটনায় পাঁচজন নিহত হয়েছেন, দুইজন অক্ষত রয়েছেন এবং আরও একজন এখনো নিখোঁজ।\nবিমানটি মেক্সিকোর একটি অলাভজনক সংস্থা মিশু ই মাউ ফাউন্ডেশন–এর সহায়তায় পরিচালিত একটি মেডিকেল মিশনে ছিল। সংস্থাটি গুরুতর দগ্ধ শিশুদের চিকিৎসাসহায়তা দিয়ে থাকে। বিমানে চারজন নৌবাহিনীর কর্মকর্তা এবং চারজন বেসামরিক নাগরিক ছিলেন।\nনৌবাহিনী জানিয়েছে, চিকিৎসার জন্য পরিবহন করা অপ্রাপ্তবয়স্ক রোগীটি নিহতদের মধ্যে রয়েছে।\nসূত্র: টিআরটি ওয়ার্ল্ড\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amddtigqgklyo",
    "title": "আমি একাই ১৮ হাজার মানুষকে সমাহিত করেছি: গাজার দাফনকর্মী",
    "publication_date": "2025-12-23T13:15:25+06:00",
    "keywords": "গাজা,আমার-দেশ,ইসরাইল",
    "body": "গাজায় চলমান যুদ্ধের ভয়াবহতা প্রত্যক্ষ করেছেন ৬৫ বছর বয়সী দাফনকর্মী ইউসুফ আবু হাতাব। তাঁর দাবি, ইসরাইলের অভিযানের সময় তিনি প্রায় ১৭ থেকে ১৮ হাজার ফিলিস্তিনির দাফন সম্পন্ন করেছেন—যা ফিলিস্তিনের ইতিহাসে অন্যতম ভয়াবহ মানবিক বিপর্যয়ের সাক্ষ্য।\nদক্ষিণ গাজার খান ইউনিস শহরে দিনের পর দিন একের পর এক মরদেহ দাফন করতে করতে একসময় কবরস্থান ভরে যায়। আবু হাতাব বলেন, বহু মরদেহের পরিচয় জানা যায়নি। অনেক ক্ষেত্রেই নাম-পরিচয়বিহীন অবস্থায় দাফন করতে হয়েছে।\nসংবাদ সংস্থা আনাদোলুকে দেওয়া সাক্ষাৎকারে তিনি বলেন, “অত্যন্ত কঠিন পরিস্থিতিতে, চরম চাপের মধ্যে এবং বিপুল সংখ্যক মৃত্যুর কারণে আমাদের গণকবর, একক কবর এমনকি হাসপাতালের ভেতরেও দাফন করতে হয়েছে।”\nতিনি জানান, একসময় এমন পরিস্থিতি তৈরি হয়েছিল যে একটি কবরে একসঙ্গে ১৫টি মরদেহ দাফন করতে হয়েছে। ২০০৫ সালে তাঁর দাফনকাজ শুরু হলেও, এবারের যুদ্ধকেই তিনি জীবনের সবচেয়ে কঠিন অধ্যায় বলে বর্ণনা করেন।\nআবু হাতাবের ভাষায়, “যুদ্ধের সময় আমি প্রায় ১৭ হাজার থেকে ১৮ হাজার ফিলিস্তিনির দাফনের তত্ত্বাবধান করেছি।”\nবিভিন্ন সূত্র অনুযায়ী, ২০২৩ সালের অক্টোবর থেকে শুরু হওয়া এই যুদ্ধে গাজায় প্রায় ৭১ হাজার মানুষ নিহত এবং এক লাখ ৭১ হাজারের বেশি আহত হয়েছেন, যাদের বেশিরভাগই নারী ও শিশু। যুদ্ধবিরতি কার্যকর হয় ১০ অক্টোবর, তবে এরপরও একাধিকবার তা লঙ্ঘনের অভিযোগ উঠেছে।\nগাজার সরকারি মিডিয়া অফিসের তথ্যমতে, যুদ্ধবিরতির পরও ইসরাইলি হামলায় অন্তত ৪১১ জন নিহত এবং আরও ১,১১২ জন আহত হয়েছেন।\nগণদাফনের বাস্তবতা\nপ্রতিদিন ভোর ৬টা থেকে শুরু করে কখনো কখনো সূর্যাস্তের পর পর্যন্ত আবু হাতাব একাই দাফনের কাজ করেন। পর্যাপ্ত সরঞ্জাম না থাকায় অনেক সময় তাঁকে হাতে খোঁড়াখুঁড়ি করতে হয় এবং ধ্বংসস্তূপ থেকে পাওয়া ইট-পাথর ব্যবহার করে কবর ঠিক করতে হয়।\nতিনি বলেন, “পরিস্থিতি অসহনীয় হয়ে উঠেছে। কবর তৈরির উপকরণ নেই, কাফনের কাপড় নেই, প্রয়োজনীয় যন্ত্রপাতিও নেই—সবই অবরোধের কারণে।”\nযুদ্ধবিরতির পর দাফনের সংখ্যা কিছুটা কমলেও প্রতিদিনই এখনো একাধিক মরদেহ কবরস্থানে আসছে। যুদ্ধের সবচেয়ে ভয়াবহ সময়ে প্রতিদিন ৫০ থেকে ১০০ জনকে দাফন করতে হয়েছে বলে তিনি জানান।\nগত বছর খান ইউনিসের নাসের হাসপাতালে ইসরাইলি অবরোধের সময় সেখানে অস্থায়ীভাবে প্রায় ৫৫০ জনকে দাফন করার কথাও স্মরণ করেন তিনি।\nযুদ্ধের কারণে গাজার বিভিন্ন এলাকায় বসতবাড়ির আঙিনা, বিয়ের হল, খেলাধুলার মাঠ ও পাড়ায় পাড়ায় অস্থায়ী কবর তৈরি করতে বাধ্য হয়েছেন মানুষজন।\nগাজার মিডিয়া অফিসের দাবি, ইসরাইলি হামলায় উপত্যকার ৬০টি কবরস্থানের মধ্যে ৪০টি ধ্বংস হয়েছে এবং এক হাজারের বেশি ফিলিস্তিনির দেহাবশেষ সরিয়ে নেওয়া হয়েছে। এছাড়া হাসপাতালের ভেতরের গণকবর থেকে ৫২৯ জনের মরদেহ উত্তোলন করা হয়েছে এবং ধ্বংসস্তূপের নিচে এখনো ১০ হাজারের বেশি মরদেহ চাপা পড়ে আছে বলে ধারণা করা হচ্ছে।\nযুদ্ধবিরতি সত্ত্বেও গাজার সব সীমান্ত ক্রসিং বন্ধ থাকায় ত্রাণ ও পুনর্গঠনের প্রয়োজনীয় উপকরণ প্রবেশ করতে পারছে না।\nকর্মী সংকটের কারণে মরদেহ ধোয়া, কাফন দেওয়া, দাফন ও নথিভুক্তকরণ—সবকিছুই একা করতে হচ্ছে আবু হাতাবকে। তিনি বলেন, মোবাইল ফোনে তিনি সবকিছু নথিভুক্ত করে রেখেছেন।\nকখনো কখনো কেবল ব্যাগ ব্যবহার করেই দাফন করতে হয়েছে বলে জানান তিনি। অতীতেও তিনি ইসরাইলি হামলায় আহত হয়েছেন—১৯৮৮ সালে এবং সর্বশেষ এই যুদ্ধে।\nজুলাই মাসের এক স্মৃতি তুলে ধরে তিনি বলেন, অবিরাম হামলার মধ্যে নির্দিষ্ট কিছু পরিবারের জন্য কবর খুড়ে প্রায় ১,২৭০টি মরদেহ দাফন করতে হয়েছিল।\nতিনি আরও স্মরণ করেন, এক বাকপ্রতিবন্ধী নারী ও তাঁর চার সন্তানকে দাফনের কথা। দুই মাস পর অজ্ঞাত পরিচয়ের কিছু দেহাবশেষ এনে একই জায়গায় দাফন করতে হয়েছিল।\nরাস্তাঘাটে পড়ে থাকা পরিচয়হীন মরদেহ দাফন করার কথাও জানান তিনি।\nএই সব অভিজ্ঞতার ভার তাঁকে তাড়িয়ে বেড়ায়। আবু হাতাব বলেন, “অনেক রাতে আমি ঘুমোতেই পারি না। জানাজার শব্দ, মানুষের চিৎকার আর গোলাবর্ষণের আওয়াজ মাথার ভেতর থামতেই চায় না।”\nএই ব্যক্তিগত বর্ণনা গাজার মানবিক সংকটের গভীরতা ও দীর্ঘস্থায়ী মানসিক ক্ষতের এক করুণ চিত্র তুলে ধরে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdkf1ld4hchu",
    "title": "বিএনপি সমর্থিত জুনায়েদের বিপক্ষে লড়বেন ব্যারিস্টার রুমিন",
    "publication_date": "2025-12-23T13:15:21+06:00",
    "keywords": "বিএনপি,আমার-দেশ,জমিয়তে-উলামায়ে-ইসলাম-বাংলাদেশ",
    "body": "আসন্ন ত্রয়োদশ সংসদ নির্বাচনে বাংলাদেশ জাতীয়তাবাদী দলের (বিএনপি) সমর্থন নিয়ে ব্রাহ্মণবাড়িয়া-২ (সরাইল-আশুগঞ্জ) আসনে লড়বেন জমিয়ত নেতা মাওলানা জুনায়েদ আল-হাবীব। অন্যদিকে এই আসনে দলীয় মনোনয়ন না পেলেও স্বতন্ত্র হয়ে লড়ার ঘোষণা দিয়েছেন বিএনপি কেন্দ্রীয় নির্বাহী কমিটির সহ-আন্তর্জাতিক বিষয়ক সম্পাদক ব্যারিস্টার রুমিন ফারহানা।\nগত শুক্রবার বিকালে ব্রাহ্মণবাড়িয়ার সরাইল উপজেলার পানিশ্বর ইউনিয়নের বিটঘর বাজারে বিএনপির চেয়ারপারসন খালেদা জিয়ার রোগমুক্তি কামনায় দোয়া এবং মতবিনিময় সভায় প্রধান অতিথির বক্তব্যে রুমিন ফারহানা এ কথা বলেন। এরপর থেকেই গুঞ্জন উঠে দলীয় মনোনয়ন না পেলেও তিনি স্বতন্ত্র হয়ে লড়বেন।\nএদিকে বিএনপির সাথে নির্বাচনি সমঝোতা করেছে বাংলাদেশ জমিয়তে উলামায়ে ইসলাম। সমঝোতার ফলে জমিয়তে উলামায়ে ইসলাম যেসব আসনে প্রার্থী দেবে সেসব আসনে প্রার্থী দেবে না বিএনপি। একইভাবে বিএনপির আসনগুলোতেও প্রার্থী দেবে না জমিয়তে উলামায়ে ইসলাম।\nতবে নির্বাচনি সমঝোতা হলেও আসন্ন ত্রয়োদশ সংসদ নির্বাচনে ধানের শীষ প্রতীকে নির্বাচন করতে পারবেন না জমিয়ত নেতারা। তাদের দলীয় খেজুর গাছ প্রতীকেই তাদের নির্বাচন করতে হবে।\nজমিয়তে উলামায়ে ইসলামকে চারটি আসনে ছাড় দিচ্ছে বিএনপি। আসনগুলো হচ্ছে— নিলফামারী-১ (ডোমার-ডিমলা) মাওলানা মোঃ মঞ্জুরুল ইসলাম আফেন্দী, নারায়ণগঞ্জ-৪ (ফতুল্লা) : মুফতী মনির হোসাইন কাসেমী; সিলেট-৫ (জকিগঞ্জ-কানাইঘাট) মাওলানা মোঃ উবায়দুল্লাহ ফারুক ; ব্রাহ্মণবাড়িয়া-২(সরাইল-আশুগঞ্জ) : মাওলানা জুনায়েদ আল-হাবীব।\nবিএনপি চেয়ারপারসনের গুলশান কার্যালয়ে এক যৌথ সংবাদ সম্মেলনে দল দুটির পক্ষ থেকে এই ঘোষণা দেওয়া হয়।\nএর আগে চলতি বছরের ২৩ অক্টোবর নির্বাচনি জোট হলেও প্রার্থীদের নিজ দলের প্রতীকে জাতীয় নির্বাচনে প্রতিযোগিতা করতে হবে। এমন বিধান যুক্ত করে নির্বাচনসংক্রান্ত আইন গণপ্রতিনিধিত্ব আদেশ (আরপিও) সংশোধনের খসড়া অনুমোদন করেছে অন্তর্বর্তী সরকারের উপদেষ্টা পরিষদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdbxfdgeujye",
    "title": "বিএনপি প্রার্থীর বক্তব্য দেয়ার সময় ‘ভুয়া ভুয়া’ স্লোগান",
    "publication_date": "2025-12-23T13:08:39+06:00",
    "keywords": "বিএনপি,কুমিল্লা,আমার-দেশ",
    "body": "বিএনপি প্রার্থীর বক্তব্য দেয়ার সময় ‘ভুয়া ভুয়া’ স্লোগান মুখরিত হয়ে ওঠেছে হলরুম । এ ঘটনাটি ঘটেছে কুমিল্লা দক্ষিণ জেলা বিএনপির আয়োজিত তারেক রহমানের প্রত্যাবর্তন উপলক্ষে প্রস্তুতির আলোচনা সভায় ।\nসোমবার দুপুরে কুমিল্লা শিল্পকলা একাডেমিতে দক্ষিণ জেলা বিএনপি কর্তৃক আয়োজিত তারেক রহমানের প্রত্যাবর্তন উপলক্ষে প্রস্তুতি সভায় প্রধান অতিথির বক্তব্য দেওয়ার জন্য বিএনপি প্রার্থী মনিরুল হক চৌধুরীর নাম ঘোষণা করেন সঞ্চালক কুমিল্লা দক্ষিণ জেলা বিএনপির সাধারণ সম্পাদক আশিকুর রহমান ওয়াসিম। নাম ঘোষণার পর প্রধান অতিথির বক্তব্য শুরু করা মাত্রই বিএনপি প্রার্থী বক্তব্য দেয়ার সময় ভুয়া ভুয়া স্লোগানে মুখরিত হয়ে ওঠে পুরো হলরুম।\nপ্রস্তুতি সভায় হল রুমে থাকা কয়েকজনের সাথে কথা বলে জানা যায়, কুমিল্লা সদর- ৬ আসনে মনোনয়ন প্রত্যাশী ছিলেন বিএনপি চেয়ারপারসনের উপদেষ্টা আমিনুর রশিদ ইয়াছিন। কিন্তু এই আসনে মনোনয়ন দেওয়া হয়েছে বিএনপি চেয়ারপারসনর আরেক উপদেষ্টা মনিরুল হক চৌধুরীকে । যার কারণে মনিরুল হক চৌধুরী বক্তব্য দেওয়ার শুরুতেই ভুয়া ভুয়া স্লোগান দিতে থাকে মনোনয়ন বঞ্চিত ইয়াছিনের সমর্থকরা ।\nনাম প্রকাশে অনিচ্ছুক একজন জানান, অনুষ্ঠানের শুরুতেই ব্যানারে বিএনপির চেয়ারপারসনের উপদেষ্টা আমিনুর রশিদ ইয়াছিনের নাম দেওয়া হয়নি । পরবর্তীতে ব্যানারে প্রধান বক্তা হিসেবে আমিনুর রশিদ ইয়াছিন এর নাম অন্তর্ভুক্ত করে প্রস্তুতি সভা করা হয় । গত ১৭ বছর কুমিল্লা সদর আসনে নেতাকর্মীদের মামলা হামলা আন্দোলনে আমিনুর রশিদ ইয়াছিন পাশে ছিলেন। এখানে উনাকে মনোনয়ন দেয়া হয়নি। নেতাকর্মীদের মধ্যে তীব্র ক্ষোভের বহিঃপ্রকাশ ঘটেছে এখানে।\nপ্রধান অতিথির বক্তব্যে মনিরুল হক চৌধুরী বলেন, আগামী ২৫ ডিসেম্বর বৃহস্পতিবার বাংলাদেশে আসছেন শহীদ প্রেসিডেন্ট জিয়াউর রহমান এবং সাবেক তিনবারের প্রধানমন্ত্রী বেগম খালেদা জিয়ার সুযোগ্য সন্তান তারেক রহমান । এদিন ঢাকা শহরে জনতার জনসমুদ্র তৈরি হবে । সবাইকে ঐক্যবদ্ধ হয়ে ধানের শীষের পক্ষে কাজ করার আহ্বান জানান ।\nভুয়া ভুয়া স্লোগানের বিষয়ে সভাপতির বক্তব্যে কুমিল্লা দক্ষিণ জেলা বিএনপির সভাপতি এবং কুমিল্লা-৮ আসনের বিএনপির প্রার্থী জাকারিয়া তাহের সুমন বলেন, দলের সর্বোচ্চ নীতি নির্ধারণী ফোরাম ধানের শীষ প্রতীক দিয়েছেন । তারেক রহমানের সিদ্ধান্তই চূড়ান্ত সিদ্ধান্ত । আজকের যেই অপ্রীতিকর পরিস্থিতি সৃষ্টি হয়েছে সেটা কাম্য ছিল না । মানুষকে সম্মান করতে হবে । সবাইকে বলব প্রতিযোগিতা থাকবে । একটা সময় গিয়ে সবাইকে ধানের শীষের পক্ষে ঐক্যবদ্ধভাবে কাজ করতে হবে ।\nপ্রস্তুতি সভায় উপস্থিত ছিলেন বিএনপির কুমিল্লা বিভাগীয় সহ-সাংগঠনিক সম্পাদক মোস্তাক মিয়া, কুমিল্লা মহানগর বিএনপির সভাপতি উদবাতুল বারী আবু, সাধারণ সম্পাদক ইউসুফ মোল্লা টিপু, কুমিল্লা -৫ এর বিএনপির মনোনীত প্রার্থী জসিম উদ্দিন, কুমিল্লা- ১১ আসনের বিএনপি প্রার্থী কামরুল হুদা, কেন্দ্রীয় কমিটির সদস্য সৈয়দ জাহাঙ্গীর আলম, হেনা আলাউদ্দিন, কুমিল্লা দক্ষিণ বিএনপির সিনিয়র সহ-সভাপতি আমিরুজ্জামানসহ বিএনপির অঙ্গ সংগঠনের নেতাকর্মীরা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amd6qi8dtnykp",
    "title": "সালাহর গোলে জিতল মিসর",
    "publication_date": "2025-12-23T13:01:46+06:00",
    "keywords": "মিসর,জিম্বাবুয়ে",
    "body": "ইউরোপে সময়টা মোটেই ভালো যাচ্ছিল না মোহামেদ সালাহর। লিভারপুলের জার্সিতে টানা পাঁচ ম্যাচে ছিলেন না শুরুর একাদশে। কিন্তু জাতীয় দলের হয়ে মাঠে নেমেই সালাহ যেন ভুলে গেলেন লিভারপুল কর্তৃপক্ষ আর কোচ আর্নে স্লটের সঙ্গে ঘটে যাওয়া সব ঝামেলা। আফ্রিকা কাপ অব নেশনসে গত সোমবার রাতে ইনজুরি টাইমে করা সালাহর গোলে নিজেদের প্রথম ম্যাচে জয় পেয়েছে মিসর। মরক্কোর আগাদিরে ‘বি’ গ্রুপের ম্যাচে জিম্বাবুয়েকে ২-১ গোলে হারিয়েছে সালাহর দল।\nফুটবলে শক্তিমত্তা আর র‌্যাংকিং মিসর থেকে যোজন যোজন পিছিয়ে জিম্বাবুয়ে। লড়াইটা ছিল র‌্যাংকিংর ৩৫তম মিসরের সঙ্গে ১২৯তম জিম্বাবুয়ের। তবে সবাইকে অবাক করে ম্যাচের ২০ মিনিটে জিম্বাবুয়ে লিড পায় প্রিন্স দুবের গোলে। দ্বিতীয়ার্ধের ৬৪ মিনিটে ম্যানচেস্টার সিটি ফরোয়ার্ড ওমর মারমৌশের গোলে স্কোর লেভেল করে ফেলে মিসর।\nকিন্তু মিসর জয়সূচক গোলটির দেখা পায় ইনজুরি টাইমের প্রথম মিনিটে। বক্সের ভেতর বাঁ পায়ের ক্ষিপ্রগতির শটে জিম্বাবুয়ের ৪০ বছরের গোলরক্ষক ওয়াশিংটন আরুবিকে বোকা বানিয়ে জাল কাঁপিয়ে দেন সালাহ। তাতেই জয়ের উচ্ছ্বাসে ভেসে মাঠ ছাড়ে দ্য ফারাওরা।\nলড়াইয়ে আরো কয়েকটি গোলের সুযোগ পেয়েছিল মিসর। কিন্তু দুর্ভাগ্য, সুযোগগুলো কাজে লাগাতে পারেনি তারা। এখনো আফ্রিকান ফুটবলের শ্রেষ্ঠত্বের স্বাদ না পাওয়া সালাহ নিজেও নির্ধারিত সময়ে গোল মিস করেন। তবে প্রতিপক্ষ জিম্বাবুয়ের ওপরে আধিপত্য বিস্তার করে খেলে গেছে টুর্নামেন্টের রেকর্ড সাতবারের চ্যাম্পিয়ন মিসর।\nজয় ছিনিয়ে নিতে ম্যাচে চেষ্টার কোনো ত্রুটি রাখেনি জিম্বাবুয়ে। তাদের পুরো একাদশই নিজেদের ডিফেন্স সামলানোর চেষ্টা করতে থাকে। ম্যাচ শেষে মিসরের কোচ হুসাম হাসান বলেন, ‘আমরা বেশ কিছু সুযোগ নষ্ট করেছি। ভাগ্যও আমাদের সহায় ছিল না। এটাই ফুটবল। ম্যাচে আমরাই শ্রেয়তর দল ছিলাম। উদ্বোধনী ম্যাচ সব সময়ই কঠিন হয়।’\nএকনজরে\nমিসর ২-১ জিম্বাবুয়ে\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdw0vitz7yal",
    "title": "হিম বাতাস আর ঘন কুয়াশায় জুবুথুবু উত্তরের জনজীবন",
    "publication_date": "2025-12-23T13:01:42+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdtoqihhqcxp",
    "title": "৮৭৫ বার যুদ্ধবিরতি লঙ্ঘন করে ৪১১ ফিলিস্তিনি হত্যা ইসরাইলের",
    "publication_date": "2025-12-23T12:56:16+06:00",
    "keywords": "ফিলিস্তিন,আমার-দেশ,ইসরাইল",
    "body": "চলতি বছরের ১০ অক্টোবর যুদ্ধবিরতি কার্যকর হওয়ার পর থেকে ইসরাইলি হামলায় অন্তত ৪১১ জন ফিলিস্তিনি নিহত এবং আরও ১,১১২ জন আহত হয়েছেন। সোমবার প্রকাশিত এক বিবৃতিতে গাজার সরকারি মিডিয়া অফিসে জানিয়েছে, এ সময়কালে যুদ্ধবিরতি চুক্তির মোট ৮৭৫টি লঙ্ঘনের ঘটনা তারা নথিভুক্ত করেছে।\nবিবৃতিতে বলা হয়, এসব লঙ্ঘনের মধ্যে রয়েছে বেসামরিক নাগরিকদের লক্ষ্য করে সরাসরি গুলিবর্ষণের ২৬৫টি ঘটনা, আবাসিক এলাকায় ৪৯টি সামরিক অনুপ্রবেশ, ৪২১টি গোলাবর্ষণ এবং ১৫০টি বাড়িঘর ধ্বংসের ঘটনা।\nগাজার মিডিয়া অফিস আরও অভিযোগ করেছে, যুদ্ধবিরতির আওতায় ইসরাইলের মানবিক দায়বদ্ধতাও পূরণ করা হয়নি। চুক্তি অনুযায়ী যেখানে ৪২,৮০০টি ত্রাণবাহী ট্রাক গাজায় প্রবেশ করার কথা ছিল, সেখানে এখন পর্যন্ত ঢুকেছে মাত্র ১৭,৮১৯টি। এতে দৈনিক গড়ে ২৪৪টি ট্রাক প্রবেশ করেছে, যা নির্ধারিত দৈনিক ৬০০ ট্রাকের তুলনায় অনেক কম। এর ফলে চুক্তি বাস্তবায়নের হার মাত্র ৪১ শতাংশ বলে দাবি করা হয়েছে।\nজ্বালানি সরবরাহের ক্ষেত্রেও একই চিত্র দেখা গেছে। যুদ্ধবিরতির আওতায় যেখানে ৩,৬৫০টি জ্বালানি বহনকারী ট্রাক ঢোকার কথা ছিল, সেখানে অনুমতি পেয়েছে মাত্র ৩৯৪টি। অর্থাৎ দৈনিক গড়ে মাত্র পাঁচটি ট্রাক প্রবেশ করেছে, যেখানে চুক্তি অনুযায়ী প্রতিদিন ৫০টি ট্রাক আসার কথা ছিল। এতে জ্বালানি সরবরাহের মাত্র ১০ শতাংশ বাস্তবায়ন হয়েছে বলে দাবি করা হয়।\nমিডিয়া অফিস সতর্ক করে বলেছে, এই সংকটের ফলে হাসপাতাল, বেকারি, পানি ও পয়ঃনিষ্কাশন ব্যবস্থাগুলো প্রায় সম্পূর্ণ অচল হয়ে পড়েছে এবং সাধারণ মানুষের দুর্ভোগ মারাত্মকভাবে বেড়েছে।\nবিবৃতিতে গাজায় “গভীর ও নজিরবিহীন মানবিক সংকট”-এর কথা উল্লেখ করে বলা হয়, ইসরাইল সীমান্ত ক্রসিং খুলতে অস্বীকৃতি জানাচ্ছে এবং তাঁবু, অস্থায়ী ঘর, ক্যারাভানসহ আশ্রয় সামগ্রী প্রবেশে বাধা দিচ্ছে। এসব পদক্ষেপকে যুদ্ধবিরতি চুক্তি ও আন্তর্জাতিক মানবিক আইনের “স্পষ্ট লঙ্ঘন” হিসেবে আখ্যা দেওয়া হয়েছে।\nএ ছাড়া সাম্প্রতিক শীতকালীন ঝড়ে ক্ষতিগ্রস্ত ৪৬টি ভবন ধসে পড়ার পেছনেও ইসরাইলের “ইচ্ছামতো নীতিকে” দায়ী করেছে গাজার মিডিয়া অফিস। এসব ঘটনায় অন্তত ১৫ জন ফিলিস্তিনি নিহত হয়েছেন বলে দাবি করা হয়।\nসংস্থাটি মধ্যস্থতাকারী দেশ ও আন্তর্জাতিক সম্প্রদায়ের প্রতি আহ্বান জানিয়েছে, যেন অবিলম্বে নিরাপদভাবে ত্রাণ ও জ্বালানি প্রবাহ নিশ্চিত করা হয় এবং যুদ্ধবিরতি চুক্তি অনুযায়ী আশ্রয় সামগ্রী গাজায় প্রবেশের অনুমতি দেওয়া হয়। তাদের মতে, এসব পদক্ষেপ ছাড়া গাজায় ক্রমেই ভয়াবহ হয়ে ওঠা মানবিক বিপর্যয় মোকাবিলা করা সম্ভব নয়।\nসূত্র: টিআরটি ওয়ার্ল্ড\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdrybhahyna3",
    "title": "নতুন উপদেষ্টাদের শপথ ‘ধীরে চলতে’ বলেছে মন্ত্রিপরিষদ বিভাগ",
    "publication_date": "2025-12-23T12:56:00+06:00",
    "keywords": "আমার-দেশ,অন্তর্বর্তী-সরকার",
    "body": "অন্তর্বর্তী সরকারের উপদেষ্টা পরিষদে রদবদলের সিদ্ধান্ত হয়েছে গতকাল সোমবার সন্ধ্যায়। এরই প্রেক্ষিতে মঙ্গলবার বঙ্গভবনে নতুন উপদেষ্টাদের শপথ আয়োজনের প্রস্তুতিও নেওয়া হয়। তবে সোমবার রাতেই আবার শপথ অনুষ্ঠান আয়োজনের কার্যক্রম ‘স্লো’ করার নির্দেশনা দেওয়া হয়েছে।\nমন্ত্রিপরিষদ বিভাগের সংশ্লিষ্ট শাখার একজন দায়িত্বশীল কর্মকর্তা আমার দেশকে এ তথ্য নিশ্চিত করেছেন।\nঅপর এক ঊর্ধ্বতন কর্মকর্তা জানান, গতকাল সোমবার সন্ধ্যায় মন্ত্রিপরিষদ বিভাগ থেকে স্বরাষ্ট্র মন্ত্রণালয়ে একটি চিঠি পাঠানো হয়েছে।\nএক উপসচিব স্বাক্ষরিত চিঠিতে বলা হয়েছে, ২৩ ডিসেম্বর মঙ্গলবার সন্ধ্যা সাড়ে ৬টায় বঙ্গভবনে নতুন উপদেষ্টাদের শপথ হবে। শপথ উপলক্ষে বিশিষ্টজনদের বঙ্গভবনে যাতায়াতের নিরাপত্তা ও নতুন উপদেষ্টাদের ব্যক্তিগত নিরাপত্তা নিশ্চিত করার নির্দেশনা দেওয়া হয় চিঠিতে। পাশাপাশি একাধিক গানম্যান প্রস্তুত রাখতেও বলা হয় চিঠিতে। তবে কতজন উপদেষ্টার শপথ হবে সে বিষয়ে কিছু বলা হয়নি এ চিঠিতে।\nওই কর্মকর্তা বলেন, রাতে মন্ত্রিপরিষদ বিভাগ থেকে পুনরায় ফোন করে শপথ আয়োজনের বিষয়ে কিছুটা ‘স্লো’ বা ধীরে চলতে বলা হয়েছে। চিঠিতে বাতিল কিংবা স্থগিত করা হয়নি বলেও জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amd5hpdee4puv",
    "title": "৫৪ ধারার অপব্যবহার, ইটনা থানার ওসিকে ব্যাখ্যার নির্দেশ",
    "publication_date": "2025-12-23T12:55:31+06:00",
    "keywords": "আমার-দেশ,কিশোরগঞ্জ,এনসিপি",
    "body": "ফৌজদারি কার্যবিধির ৫৪ ধারার ব্যত্যয়ে গ্রেপ্তারের অভিযোগে কিশোরগঞ্জের ইটনা থানার অফিসার ইনচার্জ (ওসি) মোহাম্মদ আবুল হাসিমকে সশরীরে আদালতে হাজির হয়ে ব্যাখ্যা দিতে নির্দেশ দিয়েছে আদালত। একই সঙ্গে হাজতি আসামি মো. সাজ্জাদ মিয়া ও এনসিপি নেতা মুরাদ আহম্মেদের জামিন মঞ্জুর করা হয়েছে। কিশোরগঞ্জ জেলা জজ আদালতের কোর্ট ইন্সপেক্টর মো. শামসুল আলম সিদ্দিকী এসব তথ্য নিশ্চিত করেছেন।\nরোববার (২১ ডিসেম্বর) কিশোরগঞ্জ সিনিয়র জুডিসিয়াল ম্যাজিস্ট্রেট আমলি আদালত- ৪ এর বিচারক আমিনুল ইসলাম বুলবুল বিশেষ শুনানি শেষে এ আদেশ প্রদান করেন। এ সময় আগামী ২৩ ডিসেম্বরের মধ্যে ইটনা থানার ওসিকে আদালতে উপস্থিত হয়ে তার কর্মকাণ্ডের ব্যাখ্যা দিতে বলা হয়েছে। ব্যর্থ হলে আইনগত ব্যবস্থাগ্রহণের হুঁশিয়ারিও দেওয়া হয়।\nআদালত আদেশে উল্লেখ করেন, ২০২৫ সালে সংশোধিত ফৌজদারি কার্যবিধির ৫৪ ধারা অনুযায়ী সাত বছরের অধিক সাজাযোগ্য অপরাধে কাউকে গ্রেপ্তার করতে হলে পুলিশের হাতে অবশ্যই বিশ্বাসযোগ্য তথ্য থাকতে হবে। শুধুমাত্র সন্দেহের বশে এ ধরনের গ্রেপ্তার আইনসম্মত নয়।\nমামলার নথি পর্যালোচনায় আদালত দেখতে পান, ইটনা থানার ওসি বিস্ফোরক পদার্থ আইন ১৯০৮ এর ৩ ধারায় যার শাস্তির পরিমাণ সাত বছরের অধিক-কেবল সন্দেহের ভিত্তিতে আসামিদের গ্রেপ্তার দেখিয়েছেন। অথচ গ্রেপ্তারের পক্ষে কোনো বিশ্বাসযোগ্য তথ্য বা যাচাই-বাছাইয়ের প্রমাণ আদালতে উপস্থাপন করা হয়নি। যুক্তিসঙ্গত সন্দেহ বা বিশ্বাসযোগ্য তথ্য-এর মধ্যে মৌলিক পার্থক্য রয়েছে। সাত বছরের অধিক সাজা যোগ্য অপরাধে শুধুমাত্র সন্দেহের ভিত্তিতে গ্রেফতার ফৌজদারি কার্যবিধির স্পষ্ট ব্যত্যয়। এতে পুলিশ আইন, ফৌজদারি কার্যবিধির ৫৪ ধারা ও ৬৭ (ক) ধারার লঙ্ঘন ঘটেছে।\nআদালত আরো বলেন, যাচাই-বাছাই ছাড়া রাজনৈতিক পরিচয়ের ভিত্তিতে আন্দোলনকারীদের নিষিদ্ধ সংগঠনের সদস্য হিসেবে ফাঁসানোর চেষ্টা গুরুতর বিষয়। যুক্তিসংগত ব্যাখ্যা দিতে ব্যর্থ হলে সংশ্লিষ্ট পুলিশ কর্মকর্তাকে আইনগত পরিণতি ভোগ করতে হতে পারে।\nআসামিপক্ষের আইনজীবী শেখ আবু নায়েম ও জসীম উদ্দিন শুনানিতে বলেন, মুরাদ আহম্মেদ বৈষম্যবিরোধী আন্দোলনে সক্রিয় অংশগ্রহণকারী এবং এনসিপির অনুমোদিত সমন্বয় কমিটির সদস্য। তার পক্ষে দাখিলকৃত নথিতে দেখা যায়, তিনি নিষিদ্ধ ঘোষিত আওয়ামী লীগের কোনো কমিটির সদস্য নন কিংবা কোনো ধ্বংসাত্মক কর্মকাণ্ডের সঙ্গে যুক্ত নন। অন্যদিকে, আসামি মোঃ সাজ্জাদ মিয়ার পরিবারও বৈষম্য বিরোধী আন্দোলনে সক্রিয় ভূমিকা রেখেছে। তার কন্যা অর্পিতা সুমাইয়া সুলতানা ২০২৪ সালের জুলাই-আগস্ট আন্দোলনে অংশগ্রহণ করেন মর্মে দাখিলী কাগজপত্রে উল্লেখ রয়েছে। তবুও কোন বিশ্বাসযোগ্য তথ্য ছাড়াই তাকে নিষিদ্ধ সংগঠন (আওয়ামী লীগের) কর্মী হিসেবে সন্দেহভাজন দেখিয়ে গ্রেফতার করা হয়।\nজাতীয় নাগরিক পার্টি (এনসিপি) ইটনা উপজেলা শাখার সমন্বয় কমিটির যুগ্ম সমন্বয়কারী আফজাল হোসাইন শান্ত বলেন, মুরাদ আহমেদ উপজেলা এনসিপির সমন্বয় কমিটির সদস্য। তাকে প্রথমে পারিবারিক বিরোধ নিয়ে গ্রেপ্তার দেখানো হয়। তার বিরুদ্ধে যে অভিযোগ আনা হয়েছে তা সম্পূর্ণ মিথ্যা। আওয়ামী লীগের কোনো পদে ছিলো না।\nকিশোরগঞ্জ জেলা বৈষম্যবিরোধী ছাত্র আন্দোলনের সাবেক আহ্বায়ক ইকরাম হোসেন বলেন, অন্য কোন দলে প্রভাবিত হয়ে পুলিশ এই কাজটা করেছে। মুরাদ আহমেদ জুলাই-আগস্টের কোনো মামলায় অভিযুক্ত নয়। এইটা সম্পূর্ণ উদ্দেশ্য প্রণোদিত।\nইটনা থানার অফিসার ইনচার্জ (ওসি) মোহাম্মদ আবুল হাসিম বলেন, অভিযুক্ত মুরাদ আহমেদ যুবলীগের নেতা। পরবর্তীতে নিজেকে বাঁচানোর জন্য ২০২৫ সালে এনসিপিতে যোগদান করেন। মুরাদ আহমেদ যুবলীগের নেতা হিসেবে এলাকায় পরিচিত। আদালতে হাজিরের নির্দেশনার বিষয়ে আমি কোনো কাগজ পায়নি। পেলে আইনগতভাবে মোকাবিলা করবো।\nউল্লেখ্য, মুরাদ আহম্মেদ (৩৮) কে গত ১৮ ডিসেম্বর রাতে ইটনা পুরাতন বাজার এলাকা থেকে গ্রেপ্তার করে পুলিশ। পুলিশ প্রতিবেদনে উল্লেখ করা হয়, বৈষম্যবিরোধী ছাত্র আন্দোলনের সময় ৫ আগস্ট ২০২৪ সালে মিছিলে হামলার ঘটনায় তিনি ও তার সহযোদ্ধারা অস্ত্র ও বিস্ফোরক নিয়ে অংশ নিয়েছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdp2ke4whxwi",
    "title": "ধানের শীষ নয়, যে প্রতীকে লড়তে হবে বিএনপি সমর্থিত জমিয়ত নেতাদের",
    "publication_date": "2025-12-23T12:40:20+06:00",
    "keywords": "বিএনপি,আমার-দেশ,জমিয়তে-উলামায়ে-ইসলাম-বাংলাদেশ",
    "body": "বাংলাদেশ জাতীয়তাবাদী দলের (বিএনপি) সাথে নির্বাচনী সমঝোতা করেছে বাংলাদেশ জমিয়তে উলামায়ে ইসলাম। সমঝোতার ফলে জমিয়তে উলামায়ে ইসলাম যেসব আসনে প্রার্থী দেবে সেসব আসনে প্রার্থী দেবে না বিএনপি। একইভাবে বিএনপির আসনগুলোতেও প্রার্থী দেবে না জমিয়তে উলামায়ে ইসলাম।\nএদিকে আসন্ন ত্রয়োদশ সংসদ নির্বাচনে বিএনপির সমর্থন পেলেও ধানের শীষ প্রতীকে নির্বাচন করতে পারবেন না জমিয়ত নেতারা। তাদের দলীয় খেজুর গাছ প্রতীকেই তাদের নির্বাচন করতে হবে।\nবিএনপি চেয়ারপারসনের গুলশান কার্যালয়ে এক যৌথ সংবাদ সম্মেলনে দল দুটির পক্ষ থেকে এই ঘোষণা দেওয়া হয়।\nজমিয়তে উলামায়ে ইসলামকে চারটি আসনে ছাড় দিচ্ছে বিএনপি। আসনগুলো হচ্ছে— নিলফামারী-১ (ডোমার-ডিমলা) মাওলানা মোঃ মঞ্জুরুল ইসলাম আফেন্দী, নারায়ণগঞ্জ-৪ (ফতুল্লা) : মুফতী মনির হোসাইন কাসেমী; সিলেট-৫ (জকিগঞ্জ-কানাইঘাট) মাওলানা মোঃ উবায়দুল্লাহ ফারুক ; ব্রাহ্মণবাড়িয়া-২(সরাইল-আশুগঞ্জ) : মাওলানা জুনায়েদ আল-হাবীব।\nএর আগে চলতি বছরের ২৩ অক্টোবর নির্বাচনী জোট হলেও প্রার্থীদের নিজ দলের প্রতীকে জাতীয় নির্বাচনে প্রতিযোগিতা করতে হবে। এমন বিধান যুক্ত করে নির্বাচনসংক্রান্ত আইন গণপ্রতিনিধিত্ব আদেশ (আরপিও) সংশোধনের খসড়া অনুমোদন করেছে অন্তর্বর্তী সরকারের উপদেষ্টা পরিষদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amd9egzuewcy8",
    "title": "গুমের মামলায় হাসিনা-কামালসহ ১৭ জনের বিচার শুরুর আদেশ",
    "publication_date": "2025-12-23T12:36:52+06:00",
    "keywords": "আমার-দেশ,আন্তর্জাতিক-অপরাধ-ট্রাইব্যুনাল",
    "body": "র‌্যাবের টিএফআই সেলে গুম, নির্যাতনের অভিযোগে সাবেক প্রধানমন্ত্রী শেখ হাসিনা, তারিক আহমেদ সিদ্দিক, আসাদুজ্জামান খান কামাল, বেনজীর আহমেদ ও সাবেক ও বর্তমান সেনাকর্মকর্তাসহ ১৭ জনের বিচার শুরুর আদেশ দিয়েছে ট্রাইব্যুনাল।\nমঙ্গলবার দুপুরে আন্তর্জাতিক অপরাধ ট্রাইব্যুনাল-১ এর চেয়ারম্যান বিচারপতি মো. গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেলে এ আদেশ দেন।\nবিস্তারিত আসছে...\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd3mtvcu5g06",
    "title": "নিজাম হাজারীসহ ৭১ পলাতক আসামির বিরুদ্ধে গ্রেপ্তারি পরোয়ানা",
    "publication_date": "2025-12-23T12:30:27+06:00",
    "keywords": "ফেনী,আমার-দেশ",
    "body": "ফেনী জেলা আওয়ামী লীগের সাধারণ সম্পাদক নিজাম উদ্দিন হাজারীসহ পলাতক ৭১ আসামির বিরুদ্ধে গ্রেপ্তারি পরোয়ানা জারি করেছে আদালত। বৈষম্যবিরোধী আন্দোলন চলাকালে ফ্যাসিস্ট শেখ হাসিনার পদত্যাগের এক দফা দাবিতে ফেনীর মহিপালে ছাত্র-জনতার অবস্থানে অটোরিকশাচালক সবুজ হত্যা মামলায় এ পরোয়ানা জারি করা হয়।\nসোমবার ফেনী সদর আমলি আদালতের বিচারক সিনিয়র জুডিশিয়াল ম্যাজিস্ট্রেট মোহাম্মদ হাসান এ আদেশ দেন।\nনিহত মো. সবুজ লক্ষ্মীপুর জেলার রামগতি উপজেলার দক্ষিণ টুমচর গ্রামের আব্দুল মালেকের ছেলে।\nআদালত সূত্র জানায়, ২০২৪ সালের ৪ আগস্ট আওয়ামী লীগ ও সহযোগী সংগঠনের (বর্তমানে কার্যক্রম নিষিদ্ধ) অস্ত্রধারী নেতাকর্মীদের নির্বিচারের গুলিবর্ষণে নিহত হন অটোরিকশাচালক মোহাম্মদ সবুজ। পরে ওই বছরের ১৩ আগস্ট সবুজের ভাই মো. ইউছুফ বাদী হয়ে এ ঘটনায় ফেনী মডেল থানায় মামলা দায়ের করেন। ওই মামলায় নিজাম উদ্দিন হাজারী ও একই দলের ফেনী সদর উপজেলা সাধারণ সম্পাদক শুসেন চন্দ্র শীল, ফেনী পৌর সাধারণ সম্পাদক নজরুল ইসলাম স্বপন মিয়াজি ছাগলনাইয়া উপজেলা সাধারণ সম্পাদক মেজবাউল হায়দার সোহেল, জেলা যুবলীগের সভাপতি দিদারুল কবির রতনসহ ৬৫ জনের নাম উল্লেখ করে আরো ৩০০ থেকে ৪০০ জনকে আসামি করা হয়।\nপরবর্তীতে ওই মামলার তদন্তকারী কর্মকর্তা ফেনী মডেল থানার এসআই মো. ফারুক মিয়া তদন্ত শেষে চলতি বছরের ১২ অক্টোবর আদালতে অভিযোগপত্র জমা দেন। অভিযোগপত্রে এজাহারভুক্ত ৬৫ জন ও তদন্তে উঠে আসা আরও ৫৯ জনসহ মোট ১২৪ জনকে অভিযুক্ত করা হয়।\nকয়েক দফা শুনানি শেষে অভিযোগপত্রটি আমলে নেওয়ার পর এদিন উক্ত মামলার পলাতক আসামিদের বিরুদ্ধে গ্রেপ্তারি পরোয়ানা জারি নির্দেশ দেন আদালত।\nএসআই মো. ফারুক মিয়া বলেন, এ মামলায় এজাহারভুক্ত ৫ জন ও সন্দেহভাজন ৪৯ জনসহ মোট ৫৪ জনকে গ্রেপ্তার করা হয়েছে। তাদের মধ্যে ৭ জনকে রিমান্ডে জিজ্ঞাসাবাদ করা হয়েছে। এদের কেউই আদালতে দায় স্বীকার করে জবানবন্দি দেননি।\nফেনী কোট পুলিশের ওসি সাইফুল ইসলাম জানান, অভিযোগপত্রে ১২৪ জন আসামি করা হলেও বিভিন্ন সময় এ মামলায় গ্রেপ্তার হয়েছে ৫৪ জন। তার মধ্যে ১ জন ছাড়া বাকিদের নাম অভিযোগপত্রে রয়েছে। অপর ৭১ জন পলাতক। তাদের বিরুদ্ধে আদালত গ্রেপ্তারি পরোয়ানা জারি করা হয়েছে। দু-এক দিনের মধ্যে এসব আসামিদের বিরুদ্ধে গ্রেপ্তারি পরোয়ানার আদেশের কপি সংশ্লিষ্ট থানায় পাঠানো হবে।\nপ্রসঙ্গত, ওইদিন-জনতার অবস্থান কর্মসূচিতে আওয়ামী সন্ত্রাসীদের নির্বিচারে গুলিবর্ষণের ঘটনায় সবুজসহ ৭ জনের মৃত্যু হয়েছিল। এ মর্মান্তিক হত্যাকান্ডের ঘটনায় এখন পর্যন্ত ২৪টি মামলা হয়েছে। যার মধ্যে রয়েছে ৭টি হত্যা মামলা ও ১৭টি হত্যাচেষ্টার মামলা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdlkwrnqxgtg",
    "title": "ক্লাব নটরডেমিয়ান্সের প্রেসিডেন্ট হলেন সৈয়দ নাসের বখতিয়ার",
    "publication_date": "2025-12-23T12:28:21+06:00",
    "keywords": "আমার-দেশ",
    "body": "দেশের প্রখ্যাত শিক্ষাপ্রতিষ্ঠান নটর ডেম কলেজের প্রাক্তন শিক্ষার্থীদের সংগঠন ক্লাব নটরডেমিয়ান্স বাংলাদেশ লিমিটেডের সদস্যদের ভোটে ২০২৬-২৭ আগামী দুই বছরের জন্য কার্যকরী পরিষদ নির্বাচিত করা হয়েছে।\nগত শনিবার বনানীস্থ ক্লাবের ফাদার পিসাতো ব্যানকুইট হলে ক্লাবের ৪র্থ হতে ৯ম বার্ষিক সাধারণ সভা অনুষ্ঠিত হয়। এরপর সকাল ১০টা থেকে বিকেল ৫টা পর্যন্ত টানা ভোট গ্রহন করা হয়। উৎসবমুখর পরিবেশে নির্বাচনে ১৯৬৫ ব্যাচের অগ্রণী ব্যাংকের চেয়ারম্যান সৈয়দ আবু নাসের বখতিয়ার আহমেদ সদস্যদের সরাসরি ৪৮৫ ভোট পেয়ে প্রেসিডেন্ট নির্বাচিত হয়েছেন। তার নিকটতম প্রতিদ্বন্ধী ছিলে ১৯৯১ ব্যাচের মোহাম্মদ জহিরুল ইসলাম কচি ১৪৫ ভোট।\n১০ সদস্যবিশিষ্ট কার্যকরী পরিষদের সদস্য নির্বাচনে সর্বোচ্চ ৬০৭ ভোট পেয়ে নির্বাচিত হয়েছেন ১৯৯৩ ব্যাচের খালেদ ফয়সাল রহমান জিতু। পরিষদে নির্বাচিত অন্য সদস্যরা হলেন ১৯৯৮ ব্যাচের আবু সালেহ মোহাম্মদ সায়েম ৫৯৪ ভোট, ১৯৯০ ব্যাচের শেখ আমিনুর রহমান চঞ্চল ৫৬৯ ভোট, ১৯৮৫ ব্যাচের শেখ মুনিরুল আলম টিপু ৫৫৫ ভোট, ১৯৯৯ ব্যাচের মো. নজরুল ইসলাম মল্লিক ৫৪৩ ভোট, ১৯৯৬ ব্যাচের আদনান নাফিস ৫২২ ভোট, ১৯৯২ ব্যাচের সাইফুল ইসলাম ৫০৭ ভোট, ১৯৯১ ব্যাচের আরিফুল ইসলাম চৌধুরী ৪৯৮ ভোট, ২০০০ ব্যাচের ডাঃ যোবায়ের হোসেন ৪৬০ ভোট এবং ১৯৯৪ ব্যাচের কাজী মোহাম্মদ মাহবুবুল হক ৪২৯ ভোট পেয়ে ১০ম সদস্য হিসেবে নির্বাচিত হয়েছেন।\nএছাড়া পরাজিত প্রার্থীদের মধ্যে ১৯৯৫ ব্যাচের শাহ মোহাম্মদ মাকসুদুল গনি পেয়েছেন ৩৯৫ ভোট, ২০০১ ব্যাচের মো. নাহিদুল হাসান পেয়েছেন ৩৫৫ ভোট এবং ২০০৪ ব্যাচের মোস্তাফিজুর রহমান সুজন পেয়েছেন ২৭৪ ভোট।\nনির্বাচনে মোট ৮৬৭ জন ভোটারের মধ্যে ৬৫০ জন (প্রায় ৭৫ শতাংশ) সরাসরি ভোটাধিকার প্রয়োগ করেন। প্রদত্ত ভোটের মধ্যে প্রেসিডেন্ট ব্যালটে ২০টি এবং কার্যকরী পরিষদ সদস্য ব্যালটে ১৫টি ভোট বাতিল ঘোষণা করা হয়।\nক্লাবের প্রতিষ্ঠাতা সদস্য মো. আতিকুল আযম–এর নেতৃত্বে ৭ সদস্যবিশিষ্ট নির্বাচন কমিশন সুষ্ঠু ও নিরপেক্ষভাবে পুরো নির্বাচন কার্যক্রম পরিচালনা করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdyca2lerpyk",
    "title": "বিএনপির কাছে যেসব আসন পেল জমিয়ত",
    "publication_date": "2025-12-23T12:25:12+06:00",
    "keywords": "বিএনপি,আমার-দেশ",
    "body": "বাংলাদেশ জাতীয়তাবাদী দলের (বিএনপি) সাথে নির্বাচনী সমঝোতা করেছে বাংলাদেশ জমিয়তে উলামায়ে ইসলাম। সমঝোতার ফলে জমিয়তে উলামায়ে ইসলাম যেসব আসনে প্রার্থী দেবে সেসব আসনে প্রার্থী দেবে না বিএনপি। একইভাবে বিএনপির আসনগুলোতেও প্রার্থী দেবে না জমিয়তে উলামায়ে ইসলাম।\nবিএনপি চেয়ারপারসনের গুলশান কার্যালয়ে এক যৌথ সংবাদ সম্মেলনে দল দুটির পক্ষ থেকে এই ঘোষণা দেওয়া হয়।\nজমিয়তে উলামায়ে ইসলামকে চারটি আসনে ছাড় দিচ্ছে বিএনপি। আসনগুলো হচ্ছে— নিলফামারী-১ (ডোমার-ডিমলা) মাওলানা মোঃ মঞ্জুরুল ইসলাম আফেন্দী, নারায়ণগঞ্জ-৪ (ফতুল্লা) : মুফতী মনির হোসাইন কাসেমী; সিলেট-৫ (জকিগঞ্জ-কানাইঘাট) মাওলানা মোঃ উবায়দুল্লাহ ফারুক ; ব্রাহ্মণবাড়িয়া-২(সরাইল-আশুগঞ্জ) : মাওলানা জুনায়েদ আল-হাবীব।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd6dgzjhrpjt",
    "title": "মনোনয়ন ফরম তুলে মনিরুল হক সাক্কু বললেন: ‘ভুল করেছি, এটা ঠিক হয়নি’",
    "publication_date": "2025-12-23T12:22:24+06:00",
    "keywords": "বিএনপি,কুমিল্লা,আমার-দেশ",
    "body": "স্বতন্ত্র প্রার্থী হিসেবে মনোনয়ন ফরম তুলে কুমিল্লা সিটির সাবেক মেয়র ও বিএনপি বহিষ্কৃত নেতা মনিরুল হক সাক্কু নিজের ভুল স্বীকার করেছেন। সোমবার (২২ ডিসেম্বর) বেলা সাড়ে ১১টায় মনিরুল হক সাক্কু নিজ বাসবভনে এক সংবাদ সম্মেলনে তিনি এ কথা জানান।\nএর আগে রোববার (২১ ডিসেম্বর) দুপুর ১২টায় রিটার্নিং কর্মকর্তা ও কুমিল্লা জেলা প্রশাসক মু. রেজা হাসানের কাছ থেকে স্বতন্ত্র পদের মনোনয়ন ফরম সংগ্রহ করেন তার অনুসারীরা।\nমনিরুল হক সাক্কু বলেন, আমিতো মনির ভাইয়ের লোক। মনির ভাইকে আমি কইয়া দাঁড়া করাইছি। এই কথাটা বলার জন্য আপনাদের ডাকাইছি। ফরম কিনাটা আমার ঠিক হয়নাই। কিন্তু ইয়াছিন ভাইয়ের কার্যক্রম আমার ভালো লাগে না। আমিতো এখনো বলি আসেন বসেন, আমার কি দোষ, আমি আপনার ব্যক্তিগত কোনো ক্ষতি করছি কিনা?’\nমনিরুল হক সাক্কু সংবাদ সম্মেলনে বলেন, মনিরুল হক চৌধুরীকে ২০০১ সালে বেগম জিয়া কুমিল্লার সদর দক্ষিণের সুয়াগাজি স্কুল মাঠে ধানের শীষ দিয়ে ওনাকে বরণ করে নমিনেশন পর্যন্ত দিয়েছেন। এখন ২০২৫ চলছে আজ পর্যন্ত ২৫ বছর তিনি এই দলই করতেন। সেই আলোকে তিনি নমিনেশন চাইছেন, আমি চাইছি এবং হাজী ইয়াছিন ভাইও চাইছেন। এরপর ঢাকায় গুলশান অফিসে মহাসচিব সবাইকে ডাকাইছে। আমিতো বহিষ্কৃত নেতা। আমাকে পার্টি অফিসে ডাকতে পারে না। এ জন্য মহাসচিবের বাসায় আমাকে ডাকাইছে।\nমনিরুল হক সাক্কু আরো বলেন, রাজনীতিতে দ্বিধাদ্বন্দ্ব থাকতে পারে। বড় দল ঠিক না? কিন্তু উনি যেভাবে উত্তেজিত করে, এটাতো ঠিক না। এই কারণেই আমি গতকাল নমিনেশন নিয়েছি। ইনশাআল্লাহ আমি এটা জমা দিবো না। রাজনীতিতে রাগ করা ঠিক না। কিন্তু বাধ্য হয়ে এইসব কার্যকলাপে গেছি। আপনাদের মাধ্যমে (সাংবাদিক) কুমিল্লা- ৬ আসনে নির্বাচনি এলাকার মানুষদের জানানোর জন্য নমিনেশন নেওয়া আমার ভুল হইছে এই জন্যই আপনাদের ডেকেছি ।\nবহিষ্কার প্রত্যাহারের বিষয়ে জানতে চাইলে তিনি বলেন, আমি একবার আবেদন করেছি বহিষ্কার প্রত্যাহারের জন্য। আর আবেদন করব না। আমি দলের জন্য কাজ করি দল যদি মনে করে তাহলে আমার বহিষ্কারাদেশ প্রত্যাহার করে নিবে । আমি ধানের শীষের লোক ।\nউল্লেখ্য: কুমিল্লা- ৬ আসনে (আদর্শ সদর, সদর দক্ষিণ উপজেলা, কুমিল্লা সিটি কর্পোরেশন ও ক্যান্টনমেন্ট) বিএনপি থেকে মনোনয়ন দেওয়া হয়েছে বিএনপির চেয়ারপারসনের উপদেষ্টা মনিরুল হক চৌধুরীকে । এই আসনে মনোনয়ন প্রত্যাশা ছিলেন বিএনপি চেয়ারপারসনের আরেক উপদেষ্টা কুমিল্লা দক্ষিণ জেলা বিএনপির সাবেক আহ্বায়ক আমিনুর রশিদ ইয়াছিন । এই আসনে গত ১৭ বছর মামলা হামলা ও আন্দোলনে আমিনুর রশিদ ইয়াছিন নেতৃত্ব দিয়েছিলেন । কুমিল্লা সিটি কর্পোরেশনের সাবেক মেয়র মনিরুল হক দুমাস ধরে ঘোষণা দিয়ে আসছেন এই আসনে আমিনুর রশিদ ইয়াছিনকে ধানের শীষ প্রতীক দেওয়া হলে তিনি স্বতন্ত্র নির্বাচন করবেন ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdnzdjofqcs5",
    "title": "‘বাংলাদেশ-পাকিস্তান ইস্যুতে চুপ থাকবেন না মোদি, চীন-যুক্তরাষ্ট্রও তাকে ভয় পায়’",
    "publication_date": "2025-12-23T12:22:00+06:00",
    "keywords": "ভারত,আমার-দেশ,নরেন্দ্র-মোদি",
    "body": "বাংলাদেশ ও পাকিস্তান সংক্রান্ত বিষয়ে ভারতের প্রধানমন্ত্রী নরেন্দ্র মোদি নীরব থাকবেন না বলে মন্তব্য করেছেন বিজেপির এক শীর্ষ নেতা। জম্মু–কাশ্মীরের কিশতওয়ারে হিন্দু সংগঠনগুলোর ডাকা এক প্রতিবাদ কর্মসূচিতে এসব কথা বলেন বিজেপি বিধায়ক ও জম্মু–কাশ্মীর বিধানসভার বিরোধীদলীয় নেতা সুনীল শর্মা।\nসনাতন ধর্ম সভার সভাপতি মহন্ত রাম শরণ দাস আচার্যের নেতৃত্বে আয়োজিত ওই বিক্ষোভে বিজেপি নেতারা অংশ নেন। বাংলাদেশে এক হিন্দু শ্রমিক হত্যাকাণ্ড ও সাম্প্রতিক সহিংসতার প্রতিবাদে এই কর্মসূচির আয়োজন করা হয়। সমাবেশে সুনীল শর্মা বলেন, বাংলাদেশে চলমান পরিস্থিতি ভারতকে উসকানি দেওয়ার এবং দেশটিকে সংঘাতের দিকে ঠেলে দেওয়ার লক্ষ্যে কয়েকটি রাষ্ট্রের ষড়যন্ত্রের অংশ।\nকিশতওয়ার শহরের সমাবেশে তিনি দাবি করেন, যুক্তরাষ্ট্র ও চীনের মতো দেশও প্রধানমন্ত্রী মোদিকে ভয় পায় এবং তিনি বিশেষ করে বাংলাদেশের হিন্দুদের জন্য আশার প্রতীক। শর্মার বক্তব্য অনুযায়ী, ২০৪৭ সালের মধ্যে ভারত সামরিক ও অর্থনৈতিক শক্তিতে পরাশক্তি হওয়ার পথে এগোচ্ছে বলেই কিছু দেশ ভারতকে দুর্বল করার চেষ্টা করছে।\nবিক্ষোভ শেষে অংশগ্রহণকারীদের একটি দল ডেপুটি কমিশনারের কাছে স্মারকলিপি জমা দিয়ে বাংলাদেশের পরিস্থিতি নিয়ে উদ্বেগ জানায়। একই সঙ্গে ভারতের রাষ্ট্রপতি, প্রধানমন্ত্রী এবং স্বরাষ্ট্র ও পররাষ্ট্র মন্ত্রীর কাছেও স্মারকলিপি দেওয়ার ঘোষণা দেওয়া হয়, যাতে বাংলাদেশে হিন্দুদের নিরাপত্তা, সম্পত্তি ও উপাসনালয় রক্ষায় কেন্দ্রীয় সরকার হস্তক্ষেপ করে। কর্মসূচির সময় বিভিন্ন স্লোগান দেওয়া হয় এবং সনাতন ধর্ম সভার ডাকা ‘বন্ধ’-এর কারণে কিশতওয়ারে কিছু দোকানপাট বন্ধ ছিল।\nসুনীল শর্মা দাবি করেন, বাংলাদেশে নিহত দীপুর একমাত্র ‘অপরাধ’ ছিল তিনি হিন্দু। তিনি আরও বলেন, প্রতিবেশী দেশগুলোতে হিন্দু সংখ্যালঘুরা লক্ষ্যবস্তু হচ্ছে এবং একই ধরনের চ্যালেঞ্জ ভারতের ভেতরেও দেখা যাচ্ছে। পাশাপাশি তিনি অবৈধ অনুপ্রবেশ সংক্রান্ত অভিযোগও তোলেন।\nতিনি প্রশ্ন তোলেন, বাংলাদেশে সংখ্যালঘুদের পরিস্থিতি নিয়ে জাতিসংঘসহ আন্তর্জাতিক সংস্থাগুলো কেন নীরব। শর্মার অভিযোগ, ২০২৬ সালের ফেব্রুয়ারিতে বাংলাদেশে অনুষ্ঠেয় নির্বাচন পিছিয়ে দেওয়ার উদ্দেশ্যেই সেখানে বিক্ষোভের পেছনে ষড়যন্ত্র রয়েছে। তবে তিনি জোর দিয়ে বলেন, পাকিস্তান হোক বা বাংলাদেশ—এই বিষয়ে প্রধানমন্ত্রী মোদি নীরব থাকবেন না।\nএসআর\nসূত্র: দ্য ইকোনোমিক টাইমস\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdby9gxudqt5",
    "title": "ইস্টার্ন ব্যাংক ডিজিটাল এক্সিলিন্সে অ্যাওয়ার্ডস জিতল নগদ",
    "publication_date": "2025-12-23T12:14:54+06:00",
    "keywords": "নগদ",
    "body": "দেশের অন্যতম সেরা বেসরকারি বাণিজ্যিক ব্যাংক ইস্টার্ন ব্যাংক লিমিটেড-এর (ইবিএল) কাছ থেকে এক্সিলেন্স ইন বিজনেস পে-আউট পুরস্কার পেয়েছে নগদ। প্রতিষ্ঠানটি তাদের ব্যাংকের প্রবৃদ্ধি ও ডিজিটাল রূপান্তরে উল্লেখযোগ্য ভূমিকা রাখা ৪০টি সহযোগী মার্চেন্ট প্রতিষ্ঠানকে সম্মাননা জানিয়েছে।\nএবার দ্বিতীয়বারের মতো ইবিএল এই আয়োজন করেছে। এবারের অনুষ্ঠানের শিরোনাম ছিল ‘স্কাইস্ফ্রি: ইবিএল ডিজিটাল এক্সিলেন্স অ্যাওয়ার্ডস ২০২৫’। গত রোববার ঢাকার একটি কনভেনশন হলে এক আড়ম্বরপূর্ণ অনুষ্ঠানের মাধ্যমে ইবিএল তার ব্যবসায়ীক সহযোগীদের সম্মাননা জানায়।\nঅনুষ্ঠানে পুরস্কার প্রদান করেন ইবিএল-এর ব্যবস্থাপনা পরিচালক ও প্রধান নির্বাহী কর্মকর্তা আলী রেজা ইফতেখার। নগদের পক্ষ থেকে পুরস্কার গ্রহণ করেন বাংলাদেশ ব্যাংকনিযুক্ত জ্যেষ্ঠ সহযোগী প্রশাসক মো. হাবিবুর রহমান, সহযোগী প্রশাসক আনোয়ার উল্লাহ ও নগদের চিফ কমার্শিয়াল অফিসার মোহাম্মদ শাহীন সারওয়ার ভূইয়া। এসময় ইবিএল-এর উপব্যবস্থাপনা পরিচালক এম খোরশেদ আনোয়ার, হেড অব ডিজিটাল ফাইন্যান্সিয়াল সার্ভিসেস আহসান উল্লাহ চৌধুরীসহ প্রতিষ্ঠানটির ঊর্ধতন কর্মকর্তা ও আমন্ত্রিত অতিথিরা উপস্থিত ছিলেন।\nইবিএল-এর এবারের আয়োজনে নগদ পে-আউট ক্যাটাগরিতে পুরস্কৃত হয়েছে, কারণ বাংলাদেশের ডিজিটাল লেনদেনকে এগিয়ে নিতে অসামান্য অবদান রেখেছে প্রতিষ্ঠানটি। নগদ পে-আউট সল্যুশন ও ইভুল্যুশনে তাদের প্রভাব ও বিস্তৃত নেওটওয়ার্কের মাধ্যমে উল্লেখযোগ্য অবদান রেখেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd4i0i0yjqx5",
    "title": "গ্রিনল্যান্ড যুক্তরাষ্ট্রের হতেই হবে: ট্রাম্প",
    "publication_date": "2025-12-23T12:07:48+06:00",
    "keywords": "আমার-দেশ",
    "body": "যুক্তরাষ্ট্রের জাতীয় নিরাপত্তার জন্য গ্রিনল্যান্ড অপরিহার্য এবং দ্বীপটি যুক্তরাষ্ট্রের নিয়ন্ত্রণে থাকা উচিত—এমন মন্তব্য করেছেন মার্কিন প্রেসিডেন্ট ডোনাল্ড ট্রাম্প। গ্রিনল্যান্ড বিষয়ক বিশেষ দূত নিয়োগের পর এ মন্তব্য করেন তিনি, যা ডেনমার্কের সঙ্গে নতুন করে কূটনৈতিক বিরোধ উসকে দিয়েছে।\nব্রিটিশ সংবাদমাধ্যম বিবিসির প্রতিবেদনে বলা হয়েছে, বিশ্বের সবচেয়ে বড় এবং ডেনমার্কের স্বায়ত্তশাসিত এই আর্কটিক দ্বীপকে যুক্তরাষ্ট্রের সঙ্গে যুক্ত করার বিষয়ে ট্রাম্প আবারও প্রকাশ্যে আগ্রহ দেখালেন। বিশেষ দূত নিয়োগের মাধ্যমে ওয়াশিংটন কার্যত গ্রিনল্যান্ডকে ডেনমার্ক থেকে আলাদা দৃষ্টিতে দেখছে বলে মনে করছেন বিশ্লেষকরা।\nগ্রিনল্যান্ডবিষয়ক বিশেষ দূত হিসেবে লুইজিয়ানার রিপাবলিকান গভর্নর জেফ ল্যান্ড্রিকে নিয়োগ দেওয়ার পর ট্রাম্প বলেন, যুক্তরাষ্ট্রের জাতীয় নিরাপত্তার স্বার্থে গ্রিনল্যান্ড প্রয়োজন এবং “আমাদের গ্রিনল্যান্ড থাকতেই হবে।” তিনি জানান, বিশেষ দূত হিসেবে ল্যান্ড্রি ডেনমার্কের আধা-স্বায়ত্তশাসিত এই ভূখণ্ডে যুক্তরাষ্ট্রের স্বার্থ সংশ্লিষ্ট কার্যক্রমের নেতৃত্ব দেবেন।\nবিশেষ দূতরা আনুষ্ঠানিক কূটনীতিক নন, ফলে তাদের নিয়োগে স্বাগতিক দেশের অনুমোদন লাগে না। এতে বোঝা যাচ্ছে, গ্রিনল্যান্ডের ওপর প্রভাব বিস্তারের প্রশ্নে ট্রাম্প প্রশাসনের আগ্রহ এখনো অটুট।\nএই সিদ্ধান্তে তীব্র প্রতিক্রিয়া জানিয়েছে ডেনমার্ক। কোপেনহেগেন জানিয়েছে, তারা যুক্তরাষ্ট্রের রাষ্ট্রদূতকে তলব করে ব্যাখ্যা চাইবে। ডেনমার্কের পররাষ্ট্রমন্ত্রী লার্স লকে রাসমুসেন এই নিয়োগকে ‘গভীরভাবে উদ্বেগজনক’ আখ্যা দিয়ে বলেন, ডেনমার্ক, ফ্যারো দ্বীপপুঞ্জ ও গ্রিনল্যান্ড নিয়ে গঠিত রাষ্ট্রের ভৌগোলিক অখণ্ডতা ক্ষুণ্ন হয়—এমন কোনো পদক্ষেপ তারা মেনে নেবে না।\nগ্রিনল্যান্ডের প্রধানমন্ত্রী জেন্স-ফ্রেডেরিক নিলসেনও স্পষ্ট করে বলেন, দ্বীপটির ভবিষ্যৎ নির্ধারণের অধিকার একমাত্র গ্রিনল্যান্ডবাসীর। যুক্তরাষ্ট্রসহ অন্য দেশের সঙ্গে সহযোগিতায় তারা আগ্রহী, তবে তা হতে হবে পারস্পরিক সম্মান ও ভৌগোলিক অখণ্ডতা বজায় রেখে।\nএদিকে বিশেষ দূত জেফ ল্যান্ড্রি সামাজিক যোগাযোগমাধ্যমে জানিয়েছেন, গ্রিনল্যান্ডকে যুক্তরাষ্ট্রের অংশ করার লক্ষ্যে এই দায়িত্ব পেয়ে তিনি সম্মানিত বোধ করছেন। এর আগেও তিনি প্রকাশ্যে গ্রিনল্যান্ড যুক্ত করার পক্ষে মত দিয়েছিলেন।\nট্রাম্প শপথ নেওয়ার পর থেকেই গ্রিনল্যান্ডের কৌশলগত অবস্থান ও খনিজ সম্পদের কথা তুলে ধরে দ্বীপটিকে যুক্তরাষ্ট্রের জন্য অত্যন্ত গুরুত্বপূর্ণ বলে দাবি করে আসছেন। এমনকি গ্রিনল্যান্ডের নিয়ন্ত্রণ পেতে শক্তি প্রয়োগের সম্ভাবনাও তিনি পুরোপুরি নাকচ করেননি, যা ডেনমার্ককে বিস্মিত করেছে। কারণ, ডেনমার্ক ন্যাটোর সদস্য এবং যুক্তরাষ্ট্রের দীর্ঘদিনের ঘনিষ্ঠ মিত্র।\nট্রাম্পের মতে, গ্রিনল্যান্ডের প্রয়োজন মূলত জাতীয় নিরাপত্তার কারণে, খনিজ সম্পদের জন্য নয়। তিনি আশপাশের সমুদ্রে চীনা ও রুশ জাহাজের উপস্থিতিকেও সম্ভাব্য হুমকি হিসেবে উল্লেখ করেন।\nপ্রায় ৫৭ হাজার মানুষের বসবাস গ্রিনল্যান্ডে। ১৯৭৯ সাল থেকে সেখানে ব্যাপক স্বশাসন চালু থাকলেও প্রতিরক্ষা ও পররাষ্ট্রনীতি এখনো ডেনমার্কের নিয়ন্ত্রণে। জনমত জরিপে দেখা গেছে, অনেক গ্রিনল্যান্ডবাসী ভবিষ্যতে স্বাধীনতা চাইলেও যুক্তরাষ্ট্রের অংশ হওয়ার বিষয়ে তাদের মধ্যে ব্যাপক বিরোধিতা রয়েছে।\nইউরোপীয় কমিশনের প্রেসিডেন্ট উরসুলা ভন ডার লিয়েন জানিয়েছেন, ইউরোপীয় ইউনিয়ন ডেনমার্ক ও গ্রিনল্যান্ডের জনগণের সঙ্গে পূর্ণ সংহতি প্রকাশ করছে।\nএর আগে ট্রাম্পের প্রথম মেয়াদেও তিনি গ্রিনল্যান্ড কেনার প্রস্তাব দিয়েছিলেন, যা ২০১৯ সালে ডেনমার্ক ও গ্রিনল্যান্ড সরকার প্রত্যাখ্যান করেছিল। বর্তমান বিতর্ক এমন সময়ে সামনে এলো, যখন আর্কটিক অঞ্চলে কৌশলগত প্রতিযোগিতা তীব্র হচ্ছে এবং বরফ গলার ফলে নতুন নৌপথ ও খনিজ সম্পদের প্রবেশাধিকার বাড়ছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdgsrxarhdak",
    "title": "আপনারা যদি ভালোভাবে কাজ না করেন, আমার ঘুম হারাম",
    "publication_date": "2025-12-23T12:05:22+06:00",
    "keywords": "আমার-দেশ,সিইসি,ডিসি",
    "body": "প্রধান নির্বাচন কমিশনার (সিইসি) এ এম এম নাসির উদ্দিন ডিসি-এসপিদের উদ্দেশে বলেছেন, এই দেশটাকে সঠিক অবস্থায় রেখে দেওয়ার দায়িত্ব আমাদের। আপনারা ভালো কাজ করলে, আমি ভালো থাকি। আর আপনারা যদি ভালো না থাকেন, যদি ভালোভাবে কাজ না করেন, আমার ঘুম হারাম হয়ে যাবে।\nত্রয়োদশ জাতীয় সংসদ নির্বাচনকে সামনে রেখে নির্বাচন ব্যবস্থাপনা সংক্রান্ত বিষয়ে বিভাগীয় কমিশনার, পুলিশ কমিশনার, জেলা প্রশাসক (ডিসি), পুলিশ সুপার (এসপি) সহ মাঠ প্রশাসন ও আইনশৃঙ্খলা বাহিনীর ঊর্ধ্বতন কর্মকর্তাদের সঙ্গে বৈঠকে তিনি এসব কথা বলেন।\nমঙ্গলবার সকাল ১০টায় নির্বাচন কমিশন সচিবালয়ের অডিটরিয়ামে (বেইজমেন্ট-২) বৈঠক শুরু হয়। ইসির সিনিয়র সচিবের সভাপতিত্বে অনুষ্ঠানে প্রধান নির্বাচন কমিশনার ও নির্বাচন কমিশনারগণ উপস্থিত রয়েছেন।\nস্বাগত বক্তব্যে সিইসি বলেন, দেশের বর্তমান অবস্থা আপনারা সবাই জানেন। এই ক্রান্তিলগ্নে আমাদের ওপর যে দায়িত্ব এসে পড়েছে, তা যদি আমরা সঠিকভাবে পালন করতে ব্যর্থ হই, তবে আমাদের ভবিষ্যৎ প্রজন্মের কাছে জবাবদিহিতা করতে পারব না। আপনারা বুক ফুলিয়ে যখন আমাকে সাহস দেবেন, আমিও সাহস করব। আপনাদের প্রতিটা কাজ আমাকে সাহসী করে।\nসিইসি বলেন, যেই গুরু দায়িত্ব আমাদের কাঁধে এসে পড়েছে, এই দায়িত্ব সবাই মিলে পালন করবো। এখানে কোন রকমের বিচ্যুতি ঘটবে না এবং আপনারা সবাই সঠিকভাবে, সঠিকসময়ে কাজটা করবেন।\nপ্রধান নির্বাচন কমিশনার বলেন, আইনের শাসন কাকে বলে, আমরা দেখিয়ে দিতে চাই। এ কথাটা আমি বলেছিলাম, কারণ আমাদের উপরে সামষ্টিকভাবে একটা ব্লেম করা হচ্ছে। বলা হচ্ছে, আমরা নির্বাচন ব্যবস্থাকে ধ্বংস করে দিয়েছি, দুঃসাহস করে একটা ম্যানেজ ইলেকশন করেছি। এই অপবাদ থেকে আমরা মুক্তি চাই। এই অপবাদ আমরা ঘুচাতে চাই। আমরা প্রমাণ করতে চাই যে, আমরা সঠিক সুন্দর নির্বাচন করতে পারি এবং এটা একমাত্র আইনের শাসনের মাধ্যমেই সম্ভব।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amdwpwighcjnw",
    "title": "শীতে কাঁপছে চুয়াডাঙ্গা ও দিনাজপুর",
    "publication_date": "2025-12-23T12:04:32+06:00",
    "keywords": "শীত,চুয়াডাঙ্গা,দিনাজপুর,খানসামা",
    "body": "শীতের তীব্রতায় কাঁপছে চুয়াডাঙ্গা ও দিনাজপুর। কনকনে ঠান্ডা ও হিমেল হাওয়ায় বিপর্যস্ত হয়ে পড়েছে স্বাভাবিক জনজীবন। মঙ্গলবার চুয়াডাঙ্গায় সর্বনিম্ন তাপমাত্রা রেকর্ড করা হয়েছে ১২ দশমিক ৭ ডিগ্রি সেলসিয়াস এবং দিনাজপুরে ১২ দশমিক ৫ ডিগ্রি সেলসিয়াস।\nচুয়াডাঙ্গা জেলা প্রতিনিধি জানান, তাপমাত্রা কমে যাওয়ায় শীতের তীব্রতা বেড়েছে। বেলা বাড়ার সঙ্গে সঙ্গে আকাশ পরিষ্কার থাকলেও সূর্যের তেজ ছিল ক্ষীণ। হিমেল হাওয়ায় কর্মজীবী মানুষের দুর্ভোগ বেড়েছে। গত বছরের ১১ নভেম্বর থেকে জেলায় তাপমাত্রা কমতে শুরু করে এবং টানা ৪২ দিন ধরে তা ধীরে ধীরে হ্রাস পাচ্ছে।\nচুয়াডাঙ্গা প্রথম শ্রেণির আবহাওয়া পর্যবেক্ষণাগারের ভারপ্রাপ্ত কর্মকর্তা জামিনুর রহমান জানান, মঙ্গলবার সকাল ৬টায় জেলার সর্বনিম্ন তাপমাত্রা ছিল ১২ দশমিক ৭ ডিগ্রি সেলসিয়াস। এ সময় বাতাসের আর্দ্রতা ছিল ৯৭ শতাংশ। তিনি বলেন, গতকাল সোমবার সকাল ৯টায় চুয়াডাঙ্গায় দেশের সর্বনিম্ন তাপমাত্রা ছিল ১১ দশমিক ৭ ডিগ্রি সেলসিয়াস এবং আগামী দিনে তাপমাত্রা আরো কমতে পারে।\nশীতের কারণে শ্রমজীবী মানুষের কষ্ট বেড়েছে। চুয়াডাঙ্গা শহরের নতুন বাজারের নৈশপ্রহরী আবেদ আলি বলেন, প্রচণ্ড শীতে রাতে পাহারা দেওয়া কঠিন হয়ে পড়েছে। সদর উপজেলার বোয়ালমারী গ্রামের কৃষক তুহিন জানান, অতিরিক্ত শীতে বোরো ক্ষেতে কাজ করতে সমস্যা হচ্ছে।\nদিনাজপুর জেলা প্রতিনিধি জানান, মঙ্গলবার বেলা সাড়ে ১১টা পর্যন্ত সূর্যের দেখা মেলেনি। গত দুইদিন সূর্যের দেখা মিললেও তাপ ছিল না। সকাল ৯টায় সর্বনিম্ন মাত্র রেকর্ড করা হয়েছে ১২ দশমিক ৫ ডিগ্রি সেলসিয়াস। গত এক সপ্তাহ ধরে দিনাজপুরে সর্বনিম্ন তাপমাত্রা ১২ ও ১৩ এর ঘরে উঠানামা করছে। দেশের কোথাও শৈত্যপ্রবাহ নেই এরপরও শীত বেশি।\nতবে গত ৩/৪ দিনধরে দিনাজপুরসহ আশপাশের জেলায় হাওয়া বইছে। ঘন কুয়াশা। ঘন কুয়াশার কারণে দিনের বেশির ভাগ সময় সূর্যের আলো দেখা না দেওয়ায় শীত বেশি অনুভুত হচ্ছে। এ অবস্থা আরো কয়েকদিন থাকতে পারে এমনটি জানিয়েছে আবহাওয়া অফিস।\nগত দুইদিন থেকে দিনাজপুরের রাস্তাঘাট ঘন কুয়াশায় ঢাকা থাকছে। বেলা ১২টার পর দিনাজপুরে সূর্যের দেখা মিললেও তাপ নেই। বইছে হিমেল হওয়া। হিমেল হাওয়ায় কনকনে শীতে মানুষ, গবাদি পশু, কুকুর, বিড়ালসহ ও অন্যান্য প্রাণিকূল বিপর্যস্ত হয়ে পড়েছে।\nএদিকে, জেলার খানসামা উপজেলাতেও শীতের দাপট বেড়েছে। ঘন কুয়াশা ও হিমেল হাওয়ায় জনজীবন স্থবির হয়ে পড়েছে। সবচেয়ে বেশি ভোগান্তিতে পড়েছেন নিম্ন আয়ের মানুষ, দিনমজুর, শিশু ও বয়স্করা। জরুরি প্রয়োজন ছাড়া অনেকেই ঘর থেকে বের হচ্ছেন না।\nমঙ্গলবার সকালে উপজেলার বিভিন্ন এলাকায় ঘন কুয়াশার কারণে সড়কে যানবাহনগুলো হেডলাইট জ্বালিয়ে চলাচল করতে দেখা গেছে। হাটবাজার ও খোলা স্থানে মানুষের উপস্থিতি ছিল কম।\nদিনাজপুর আবহাওয়া অফিস সূত্রে জানা গেছে, মঙ্গলবার সকাল ৯টায় জেলার সর্বনিম্ন তাপমাত্রা ছিল ১২ দশমিক ৫ ডিগ্রি সেলসিয়াস এবং বাতাসের আর্দ্রতা ছিল প্রায় ৯৩ শতাংশ।\nখানসামার ছাতিয়ানগড় গ্রামের ইপিজেড কর্মী ও মোটরসাইকেল চালক রুবেল বলেন, খুব ভোরে কাজে বের হতে হয়, তখন শীত ও কুয়াশার কারণে চলাচল কষ্টকর হয়ে পড়ে। একই এলাকার মোসলেম উদ্দিন বলেন, দুপুর পর্যন্তও সূর্যের দেখা মিলছে না। ভ্যানচালক মিজানুর রহমান জানান, সকালে যাত্রী কম থাকায় আয় কমে গেছে। বয়স্ক ফজলে রহমান বলেন, সামান্য শীতেই শরীর কাহিল হয়ে পড়ে।\nদিনাজপুর আবহাওয়া অফিসের ইনচার্জ মো. তোফাজ্জল হোসেন জানান, বুধবার থেকে কুয়াশা কিছুটা কমতে পারে, তবে রাতের তাপমাত্রা আরো হ্রাস পাওয়ার সম্ভাবনা রয়েছে। ডিসেম্বরের শেষদিকে একটি পূর্ণ শৈতপ্রবাহ বয়ে যেতে পারে বলেও তিনি জানান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdokpgp9lmuj",
    "title": "হুড়োহুড়ির ভিডিও ভাইরাল, দুঃখ প্রকাশ করে যা বললেন ইশরাক",
    "publication_date": "2025-12-23T11:56:20+06:00",
    "keywords": "বিএনপি,আমার-দেশ,ইশরাক-হোসেন,অ্যাডভোকেট-রুহুল-কবির-রিজভী",
    "body": "বিএনপির প্রতিষ্ঠাতা সাবেক রাষ্ট্রপতি জিয়াউর রহমানের সমাধিতে শ্রদ্ধা নিবেদনের সময় হুড়োহুড়ির একটি ভিডিও সোমবার সোশ্যাল মিডিয়ায় ছড়িয়ে পড়ে। পরে এটি দ্রুত ভাইরাল হয়ে যায়। এতে ব্যাপক আলোচনা-সমালোচনা শুরু হয়।\nপরে এদিন রাতেই এই অনাকাঙ্ক্ষিত ঘটনার জন্য দুঃখ প্রকাশ করেন ঢাকা-৬ আসনে বিএনপি মনোনীত প্রার্থী ইঞ্জিনিয়ার ইশরাক হোসেন। নিজের ভেরিফায়েড ফেসবুক পেজে দুঃখ প্রকাশ করে পোস্ট দেন দলটির তরুণ এই নেতা।\nপোস্টে ইশরাক লেখেন— ‘বাংলাদেশ জাতীয়তাবাদী মুক্তিযুদ্ধের প্রজন্ম’-এর আহ্বায়ক নির্বাচিত হওয়ায় মহান আল্লাহ তায়ালার দরবারে কৃতজ্ঞতা প্রকাশ করছি এবং সকলের দোয়া কামনা করছি। নবগঠিত কমিটির সদস্যদের নিয়ে আমরা শহীদ রাষ্ট্রপতি জিয়াউর রহমানের সমাধিতে শ্রদ্ধা নিবেদন ও ফাতেহা পাঠ করতে যাই (সোমবার)।’\nতিনি জানান, এ কর্মসূচিতে প্রধান অতিথি হিসেবে উপস্থিত ছিলেন বিএনপির সিনিয়র যুগ্ম-মহাসচিব রুহুল কবির রিজভী আহমেদ এবং বিশেষ অতিথি ছিলেন মুক্তিযোদ্ধা দলের সভাপতি ইশতিয়াক আজিজ উলফাত।\nইশরাক লিখেছেন, পূর্ব পরিকল্পনা অনুযায়ী সিদ্ধান্ত হয়েছিল, প্রোটোকল অনুসারে শ্রদ্ধা নিবেদনের সময় প্রধান অতিথি ও বিশেষ অতিথির দুই পাশে নবগঠিত প্রজন্ম কমিটির আহ্বায়ক ও সদস্য সচিব অবস্থান করবেন, যা পরবর্তীতে গণমাধ্যমে প্রকাশিত হবে। পুরো কর্মসূচিতে নেতাকর্মীদের ব্যাপক আগ্রহ ও জনসমাগম থাকায়, সিরিয়াল ঠিক করার সময় আমাকে কিছুটা কঠোর অবস্থান নিতে হয়।\nতিনি লিখেছেন, আহ্বায়ক হিসেবে কেন্দ্রীয় নেতৃবৃন্দের নির্দেশনা বাস্তবায়ন করা এবং তাদের স্বস্তি ও নিরাপত্তা নিশ্চিত করা আমার দায়িত্ব। তাই ঘটনাস্থলে উপস্থিত থাকা বা সামাজিক যোগাযোগমাধ্যমে ছড়িয়ে পড়া ভিডিও দেখে কেউ মনঃকষ্ট পেয়ে থাকলে, আমি আন্তরিকভাবে দুঃখ প্রকাশ করছি।\nইশরাক লিখেছেন, বর্তমান সময়ে ‘মুক্তিযুদ্ধের প্রজন্ম’ সংগঠনটির ওপর গুরুদায়িত্ব বর্তায়। একদিকে চেতনা ফেরি করে বাংলাদেশকে লুটপাট ও গণহত্যাকারীদের দ্বারা ক্ষুণ্ন হওয়া মুক্তিযুদ্ধের প্রকৃত গৌরবোজ্জ্বল ইতিহাস নতুন প্রজন্মের কাছে তুলে ধরা, অন্যদিকে যারা আজও মুক্তিযুদ্ধকে মেনে নিতে পারেনি, যারা এখনো বাংলাদেশের স্বাধীনতাকে হৃদয় থেকে স্বীকার করেনি—তাদের আস্ফালন কঠোর হাতে রুখে দেওয়া। কালের পরিক্রমায় সত্য প্রকাশ পাবেই এবং ন্যায়বিচার নিশ্চিত হবে, ইনশাআল্লাহ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amd7io6iloec8",
    "title": "অস্ত্রের মুখে অপহরণের ৭ ঘণ্টা পর ব্যবসায়ীর লাশ উদ্ধার",
    "publication_date": "2025-12-23T11:56:14+06:00",
    "keywords": "আমার-দেশ,বগুড়া,দুপচাঁচিয়া",
    "body": "বগুড়ার দুপচাঁচিয়া উপজেলায় অস্ত্রের মুখে অপহরণের ৭ ঘণ্টার পর মধ্যে লটো শো-রুমের স্বত্বাধিকারী সেই পিন্টু আকন্দের (৩৫) লাশ উদ্ধার করেছে পুলিশ। সোমবার (২২ ডিসেম্বর) দিবাগত রাত ৯টায় কতিপয় অপহণকারী তার শোরুম থেকে জোরপূর্বক হাইস গাড়িতে তুলে অপহরণ করে।\nএরপর আদমদীঘী উপজেলার কুমাড়পাড়া এলাকা থেকে তার লাশ উদ্ধার করা হয়। এই ঘটনায় সন্দেহভাজন গাড়ির চালকসহ মোট ৩ জনকে আটক করেছে পুলিশ।\nবগুড়ার অতিরিক্ত পুলিশ সুপার আতোয়ার হোসেন বলেন, হত্যায় ব্যবহৃত মাইক্রোবাসসহ কয়েকজনকে আটক করা হয়েছে। বাকিদের শনাক্ত ও গ্রেপ্তারে কাজ চলছে। তবে হত্যার কারণ এখনও নিশ্চিত হওয়া যায়নি।\nপ্রত্যক্ষদর্শীদের বর্ণনায় জানা যায়, সোমবার রাত ৯টা ৮ মিনিটের দিকে সাদা রঙের একটি হাইস মাইক্রোবাস দুপচাঁচিয়া লটো শো-রুমের সামনে আসে। মাইক্রোবাসটি থেকে ৪ জন দুর্বৃত্ত বেরিয়ে আসে। তাদের মধ্যে একজন পিন্টুকে আগ্নেয়াস্ত্র দেখিয়ে শো-রুম থেকে টেঁনেহিচরে বের করে। পরে বাইরে থাকা বাকিরাসহ পিন্টুকে সাদা হাইস মাইক্রোবাসে উঠিয়ে বগুড়া-নওগাঁ আঞ্চলিক মহাসড়ক ধরে আদমদিঘী অভিমুখে রওয়ানা হয়। এ সময় দুর্বৃত্তদের সবার মুখ ঢাকা ছিল। যা আমার দেশের কাছে সিসিটিভি ফুটেজ রয়েছে।\nনিহত ব্যবসায়ী পিন্টুর বাড়ি নওগাঁ জেলার রানিনগর থানার লোহাচুরা গ্রামে। এদিকে এই ঘটনায় গত রাত থেকে এলাকায় ব্যবসায়ীরা ভীত হয়ে পড়েছে। পিন্টুর এ ঘটনায় আদমদীঘি থানা পুলিশ মাইক্রোবাস ড্রাইভার সানোয়ার হোসেন (৪০)কে আটক করেছে। তিনি দুপচাঁচিয়ার উত্তর সাজাপুর গ্রামের তোফাজ্জল হোসেনের ছেলে। অন্য দুজন হলেন সাকিল ও সাগর। পুলিশ বলেছে তাদের সন্দেহভাজন হিসেবে জিজ্ঞাসাবাদের জন্য আটক রাখা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdzpdsiwlbsn",
    "title": "সড়ক দুর্ঘটনায় মারা গেলেন ‘কল অব ডিউটি’র সহ-নির্মাতা",
    "publication_date": "2025-12-23T11:47:30+06:00",
    "keywords": "যুক্তরাষ্ট্র,আমার-দেশ,গেমিং",
    "body": "বিশ্বখ্যাত ভিডিও গেম সিরিজ ‘কল অব ডিউটি’–র সহ-নির্মাতা ভিন্স জাম্পেলা এক মর্মান্তিক গাড়ি দুর্ঘটনায় নিহত হয়েছেন। গেমিং জায়ান্ট ইলেকট্রনিক আর্টস (ইএ) সোমবার তাঁর মৃত্যুর বিষয়টি নিশ্চিত করেছে। মৃত্যুকালে তাঁর বয়স ছিল ৫৫ বছর।\nস্থানীয় সম্প্রচারমাধ্যম এনবিসি৪–এর বরাতে জানা গেছে, রোববার যুক্তরাষ্ট্রের লস অ্যাঞ্জেলেসের উত্তরে একটি পাহাড়ি সড়কে নিজের ফেরারি গাড়ি চালানোর সময় দুর্ঘটনার কবলে পড়েন জাম্পেলা।\nক্যালিফোর্নিয়া হাইওয়ে প্যাট্রোল (সিএইচপি) এক বিবৃতিতে জানায়, “অজ্ঞাত কারণে গাড়িটি রাস্তা থেকে ছিটকে গিয়ে একটি কংক্রিটের বাধায় আঘাত করে এবং সঙ্গে সঙ্গে আগুন ধরে যায়।” দুর্ঘটনায় চালক ও গাড়িতে থাকা এক যাত্রী গুরুতর আহত হন এবং পরে দুজনই মারা যান। সিএইচপি নিহতদের নাম প্রকাশ করেনি।\nপ্রত্যক্ষদর্শীরা সামাজিক মাধ্যমে দুর্ঘটনাস্থলের ভিডিও শেয়ার করেন, যেখানে পাহাড়ি রাস্তায় আগুনে জ্বলতে থাকা লাল রঙের ফেরারি গাড়িটি দেখা যায়। দুর্ঘটনার সুনির্দিষ্ট কারণ এখনো তদন্তাধীন।\nভিন্স জাম্পেলা বিশ্বজুড়ে জনপ্রিয় বহু ভিডিও গেম তৈরির সঙ্গে যুক্ত ছিলেন এবং প্রথম-ব্যক্তি সামরিক শুটার ঘরানার গেমে তাঁকে একজন পথিকৃৎ হিসেবে বিবেচনা করা হয়। তাঁর স্টুডিওগুলো তৈরি করেছে ইতিহাসের সবচেয়ে বেশি বিক্রি হওয়া ভিডিও গেমগুলোর কয়েকটি।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdc0niv8c1n5",
    "title": "গৃহযুদ্ধ অবসানে জাতিসংঘের সমর্থন চাইলেন সুদানের প্রধানমন্ত্রী",
    "publication_date": "2025-12-23T11:07:42+06:00",
    "keywords": "আমার-দেশ,জাতিসংঘ,সুদান",
    "body": "সুদানের চলমান গৃহযুদ্ধ অবসানে একটি শান্তি পরিকল্পনায় সমর্থন দিতে জাতিসংঘ নিরাপত্তা পরিষদের প্রতি আহ্বান জানিয়েছেন দেশটির প্রধানমন্ত্রী কামিল ইদ্রিস। সোমবার নিউইয়র্কে জাতিসংঘ সদর দপ্তরে দেওয়া বক্তব্যে তিনি নিরাপত্তা পরিষদকে “ইতিহাসের সঠিক পাশে দাঁড়ানোর” অনুরোধ জানান।\n২০২৩ সালের এপ্রিল থেকে সুদানের সেনাবাহিনী ও আধাসামরিক বাহিনী র‍্যাপিড সাপোর্ট ফোর্সেস (আরএসএফ)-এর মধ্যে তীব্র সংঘর্ষ চলছে। আরএসএফ বর্তমানে দেশের পশ্চিমাঞ্চল ও দক্ষিণের কিছু অংশ নিয়ন্ত্রণ করছে। এই সংঘাতে এ পর্যন্ত কয়েক হাজার হাজার মানুষ নিহত এবং লাখো মানুষ বাস্তুচ্যুত হয়েছে।\nজাতিসংঘে বক্তব্যে প্রধানমন্ত্রী ইদ্রিস বলেন, “আমাদের একটি সার্বিক যুদ্ধবিরতি ঘোষণা করতে হবে, যা জাতিসংঘ, আফ্রিকান ইউনিয়ন ও আরব লীগের যৌথ তত্ত্বাবধানে বাস্তবায়িত হবে। একই সঙ্গে বিদ্রোহী মিলিশিয়াদের দখলকৃত সব এলাকা থেকে সরে যেতে হবে।”\nতিনি আরও জানান, একটি অন্তর্বর্তীকালীন সময়ের পর সুদানে অবাধ ও সুষ্ঠু নির্বাচন আয়োজন করা হবে, যাতে ‘সুদানিদের মধ্যে সংলাপ’ সম্ভব হয়।\nতবে জাতিসংঘের এক মুখপাত্র জানিয়েছেন, এই সফরের সময় প্রধানমন্ত্রী ইদ্রিস জাতিসংঘ মহাসচিব আন্তোনিও গুতেরেসের সঙ্গে বৈঠক করেননি।\nএর আগে গত নভেম্বরে মার্কিন প্রেসিডেন্ট ডোনাল্ড ট্রাম্প সুদানের সংঘাত নিরসনে সহায়তা করতে আগ্রহ প্রকাশ করেছিলেন। তবে যুক্তরাষ্ট্র ও তথাকথিত ‘কোয়াড’ জোট—মিসর, সৌদি আরব ও সংযুক্ত আরব আমিরাতের মধ্যস্থতায় চলমান আলোচনা এখনো অচলাবস্থায় রয়েছে।\nসূত্র: আল আরাবিয়া\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdujgazbizx3",
    "title": "ভারতের হাইকমিশনার প্রণয় ভার্মাকে ফের তলব",
    "publication_date": "2025-12-23T11:06:08+06:00",
    "keywords": "ভারত,বাংলাদেশ,আমার-দেশ,হাইকমিশনার",
    "body": "ঢাকায় নিযুক্ত ভারতের হাইকমিশনার প্রণয় ভার্মাকে তলব করেন বাংলাদেশের পররাষ্ট্রসচিব আসাদ আলম সিয়াম। একটি সূত্র জানায়, মঙ্গলবার সকাল ৯টা ৪০ মিনিটে পররাষ্ট্র মন্ত্রণালয়ে আসেন প্রণয় ভার্মা।\nজানা গেছে, নয়াদিল্লি, কলকাতাসহ ভারতের বিভিন্ন স্থানে থাকা বাংলাদেশ মিশন নিয়ে উদ্ভূত নিরাপত্তা পরিস্থিতির পরিপ্রেক্ষিতে প্রণয় ভার্মাকে তলব করা হয়।\nদিল্লি, মুম্বাইসহ ভরতের কয়েকটি মিশনে উগ্র হিন্দুবাদীদের কর্মসূচি নিয়ে কড়া প্রতিবাদ জানানো হবে বলে জানা গেছে।\nএর আগে, গত ১৪ ডিসেম্বর প্রণয় ভার্মাকে পররাষ্ট্র মন্ত্রণালয়ে তলব করা হয়েছিল। সেদিন ভারতে অবস্থানরত ক্ষমতাচ্যুত প্রধানমন্ত্রী শেখ হাসিনার অব্যাহত উসকানিমূলক বক্তব্যে সরকারের উদ্বেগের কথা জানানো হয়েছে। পাশাপাশি ইনকিলাব মঞ্চের আহ্বায়ক শরিফ ওসমান হাদির ওপর হামলাকারীদের ভারতে পালিয়ে যাওয়া প্রতিরোধে দেশটির সহযোগিতা কামনা করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdcxfgjsm4dt",
    "title": "গণমাধ্যমের বয়ান নির্মাণ এবং কর্তৃত্ববাদের উত্থান",
    "publication_date": "2025-12-23T10:53:37+06:00",
    "keywords": "আমার-দেশ,গণমাধ্যম,প্রতিষ্ঠাবার্ষিকী",
    "body": "সাংবাদিকতা আর রাজনীতির সম্পর্ক কোনো দিনই সরল ছিল না। জার্মান সমাজবিজ্ঞানী ও দার্শনিক ম্যাক্স ভেবার এক শতাব্দী আগে যেদিন বলেছিলেন—‘Journalism will remain one of the most important career paths for professional political activity’—তিনি আসলে দেখিয়ে দিয়েছিলেন যে সাংবাদিকতা শুধুই তথ্য পরিবেশনের কাজ নয়; এটি সক্রিয় রাজনৈতিক কর্মকাণ্ডের বিস্তৃত ক্ষেত্র। সাংবাদিকতা যে রাজনৈতিক ক্রিয়ার একটি মুখ্য দিক—এই সত্য আরো স্পষ্ট হয়ে ওঠে আমেরিকান সমাজবিজ্ঞানী উইলিয়াম গ্যামসনের কথায়, যিনি মিডিয়াকে বলেছেন রাজনীতির ‘মাস্টার ফোরাম’ (master forum)—যে মঞ্চে ক্ষমতা প্রতিনিয়ত অভিনীত হয়, পুনর্লিখিত হয় এবং আবার নতুন আঙ্গিকে জনগণের সামনে হাজির হয়। আর মিডিয়া স্কলার মাইকেল শাডসনের সংক্ষিপ্ত অথচ গভীর মন্তব্য—জার্নালিজম ইজ অ্যান এলিমেন্ট অব পলিটিকস (journalism is an element of politics)—এই তিনটি বক্তব্যই মিলে আমাদের সামনে এক প্রতিবিম্ব রাখে : মিডিয়া শুধু রাজনীতিকে কভার করে না; মিডিয়া রাজনীতিকে গঠন করে।\nমিডিয়া : আদর্শগত যন্ত্র ও ক্ষমতার উৎপাদন\nতথ্য উপস্থাপনার ধরন বদলালেই বার্তা সম্পূর্ণ উল্টে যেতে পারে ১৮০ ডিগ্রি পর্যন্ত। এটিই মিডিয়ার প্রকৃত রাজনীতি। সংবাদমাধ্যম সমাজকে শুধু জানায় না, বরং শেখায়—কোনটা সত্য, কোনটা অগ্রাধিকারযোগ্য, কোনটা বিপজ্জনক আর কোনটা স্বাভাবিক। তাই সংবাদ কখনোই ঘটনাকে যেমন দেখা গেছে, ঠিক সেই রূপে তুলে ধরে না; বরং ঘটনার একটি নির্মিত, বাছাই করা, রাজনৈতিক সংস্করণই সামনে আনে। এ কারণে সংবাদমাধ্যম আসলে একটি ‘নলেজ-প্রোডিউসিং ডিসকার্সিভ ফিল্ড’ (knowledge-producing discursive field)—যেখানে অর্থ, বয়ান, প্রতীক, সত্য ও ক্ষমতা দৈনিকভাবে তৈরি হয়। গণমাধ্যমের মূল কাজ শুধু বিনোদন বা তথ্য সরবরাহ নয়; এটি সমাজকে এমন মূল্যবোধ, আচরণ ও চিন্তাধারায় প্রশিক্ষিত করে, যা একটি বৃহত্তর রাজনৈতিক কাঠামোর সঙ্গে নাগরিককে একীভূত করে তোলে।\nএই জায়গাটিতেই সাংবাদিকতার নৈতিক উদ্দেশ্য বা নরমেটিভ রোল (normative role), যা গণতন্ত্রকে সেবা দেওয়া—অপরিহার্য হয়ে ওঠে। ক্রিশ্চিয়ানস, হ্যালিন ও মানচিনি, ম্যাকনেয়ারসহ অসংখ্য মিডিয়া স্কলার বলেছেনÑসাংবাদিকতার মূল তাগিদ হওয়া উচিত জনস্বার্থ রক্ষা, সমাজকে তথ্য দিয়ে সক্ষম করে তোলা এবং রাষ্ট্রকে জবাবদিহির আওতায় আনা। জার্মান দার্শনিক ইয়রগান হ্যাবারমাসের পাবলিক স্ফিয়ার (public sphere) ধারণা তাই সংবাদমাধ্যমকে শুধু পেশা নয়—গণতান্ত্রিক পরিসরের প্রাণকেন্দ্র হিসেবে কল্পনা করে। নাগরিকরা যেন যুক্তি, সমালোচনা ও আলোচনা দিয়ে রাষ্ট্রীয় ক্ষমতার ওপর নজর রাখতে পারে—মিডিয়ার প্রথম কাজ আসলে সেটাই।\nশাডসন দেখিয়েছেন—সংবাদমাধ্যম গণতন্ত্রের জন্য শুধু তথ্য সরবরাহ করে না; এটি নাগরিক সচেতনতার ভিত্তি নির্মাণ করে, ভিন্নমতের জন্য স্থান তৈরি করে এবং রাজনৈতিক প্রক্রিয়াকে জ্ঞানে ভিত্তিপ্রাপ্ত রাখে। জেমস ক্যারি (১৯৮৭) বলেছেন, সাংবাদিকতা জনতার ভেতরেই নিহিত—অর্থাৎ জনগণের কণ্ঠস্বরই সাংবাদিকতার প্রধান উৎস। জোসেফ পুলিৎজার সাংবাদিকতার সর্বোচ্চ আদর্শ হিসেবে পাবলিক সার্ভিস (public service)–কে ঘোষণা করেছিলেন। আর পৃথিবীর প্রথম সাংবাদিকতা স্কুলের প্রতিষ্ঠাতা সাংবাদিক ওয়াল্টার উইলিয়ামস সাংবাদিকতার একটা রূপ বর্ণনা করেছেন তার বিখ্যাত ‘জার্নালিস্টস ক্রিড’ (Journalist’s Creed)-এ। জার্নালিস্ট’স ক্রিড এমন একটি দলিল, যা একশোরও বেশি ভাষায় অনূদিত হয়েছে, নিয়মিতভাবে পুনর্মুদ্রিত হয়, ওয়াশিংটন ডিসির ন্যাশনাল প্রেস ক্লাবের দেয়াল শোভা বাড়ায় এবং বিশ্বজুড়ে সাংবাদিকতা পাঠক্রমের একটি স্থায়ী উপাদান হিসেবে রয়ে গেছে।\nওয়াল্টার উইলিয়ামস বলেন, ‘আমি বিশ্বাস করি যে সাংবাদিকতা সর্বাধিক সাফল্য অর্জন করে এবং সত্যিকার অর্থেই সাফল্যের যোগ্য—তা ঈশ্বরকে ভয় করে এবং মানুষকে সম্মান করে; তা অটলভাবে স্বাধীন, মতের অহংকার বা ক্ষমতার লোভে বিচলিত নয়; তা নির্মাণশীল, সহনশীল কিন্তু কখনোই উদাসীন নয়; আত্মনিয়ন্ত্রিত, ধৈর্যশীল, পাঠকের প্রতি সর্বদা শ্রদ্ধাশীল কিন্তু কোনো কিছুকেই ভয় করে না; তা অবিচারের বিরুদ্ধে তৎক্ষণাৎ ক্ষুব্ধ হয়; সুবিধাভোগীর আবেদন কিংবা জনতার কোলাহলে প্রভাবিত হয় না; তা প্রত্যেক মানুষকে একটি সুযোগ দিতে চায় এবং যতদূর আইন, ন্যায্য মজুরি এবং মানব-ভ্রাতৃত্বের স্বীকৃতি তাকে সম্ভব করে তোলে, সমান সুযোগ নিশ্চিত করতে সচেষ্ট; তা গভীরভাবে দেশপ্রেমিক, একই সঙ্গে আন্তরিকভাবে আন্তর্জাতিক সদিচ্ছা উন্নীত করে এবং বিশ্ব-ভ্রাতৃত্বকে দৃঢ় করে; এ এক মানবিক সাংবাদিকতা—আজকের বিশ্বের জন্য, আজকের বিশ্ব থেকেই উৎসারিত।’\nকিন্তু বাংলাদেশে এই নৈতিক প্রকল্পটি ভেঙে গেছে। পতনটি শুধু পেশাগত নয়—এটি রাজনৈতিক।\nবাংলাদেশে মিডিয়া : কর্তৃত্ববাদের পুষ্টিযন্ত্র\nবাংলাদেশের সমকালীন মিডিয়া পরিবেশের দিকে তাকালে দেখা যায় সম্পূর্ণ ভিন্ন এক বাস্তবতা। মিডিয়া স্কলারশিপ যে সত্যটি বারবার বলেছে—মিডিয়া নিজের ন্যারেটিভ তৈরি করতে নিজের পছন্দের ব্যক্তিকেই ‘এক্সপার্ট’ বানায় এবং সংবাদের অবজেকটিভিটির তোয়াক্কা না করে নিজেদের আদর্শিক লাইনের নিউজ ফ্রেমিং করে—এটি দেশে শাসকশ্রেণির রাজনৈতিক প্রয়োজনে আরো দৃঢ়ভাবে প্রয়োগ করা হয়েছে। ফলে প্রকৃত বিশ্লেষক বা বিরোধী মত প্রকাশকারীর কণ্ঠ অনুপস্থিত হয়ে পড়ে আর কিছু নির্দিষ্ট মুখ বারবার জনগণের সামনে হাজির হয় ‘বিশেষজ্ঞ’ নামে, যাদের বক্তব্য রাজনৈতিকভাবে নিরাপদ এবং কাঙ্ক্ষিত বয়ানকে শক্তিশালী করে। দেশের প্রধানধারার মিডিয়াকে দেখলে বোঝা যায় কীভাবে এই বিশেষজ্ঞ বাছাই ক্ষমতার লজিকে পরিচালিত হয়।\nএ পর্যায়ে আসে ফরাসি দার্শনিক মিশেল ফুকোর ক্ষমতাতত্ত্ব। ফুকো দেখালেন, ক্ষমতা কোনো নির্দিষ্ট কেন্দ্রে থাকে না; এটি প্রতিষ্ঠান, জ্ঞান, ভাষা ও প্রতিদিনের প্র্যাকটিসে ছড়িয়ে থাকে। সংবাদমাধ্যম তাই ক্ষমতার একটি কেন্দ্র নয়—অসংখ্য ক্ষমতার নোডের একটি জটিল সমাবেশ। আরেক ফরাসি দার্শনিক লুই আলথুসার এটিকে বলেছেন সমাজের সবচেয়ে শক্তিশালী আইডিওলজিক্যাল অ্যাপারেটাস (ideological apparatus) বা আদর্শগত যন্ত্র। এই যন্ত্রের কাজ হলো নির্দিষ্ট রাজনৈতিক মতাদর্শকে ‘স্বাভাবিক’ সত্য হিসেবে প্রতিষ্ঠা করা। জার্মানের ফ্রাংকফুর্ট স্কুলের দার্শনিক এডর্নো ও হরখেইমার যাকে বলেছিলেনÑ কালচার ইন্ডাস্ট্রি (culture industry) বা সংস্কৃতি-শিল্প—সেই শিল্প যেখানে মানুষের চিন্তাভাবনার মানচিত্র তৈরি হয়। ইতালিয়ান দার্শনিক এন্তোনিও গ্রামসি আরো দেখালেন—এই সাংস্কৃতিক উৎপাদনই হেজেমনিক পাওয়ার (hegemonic power) বা আধিপত্যশীল ক্ষমতার প্রকৃত উৎস।\nফলে যে বয়ান মিডিয়া সমর্থন করে—ক্ষমতা তার পক্ষেই থাকে। আর যে বয়ান মিডিয়া মুছে ফেলে বা বিকৃত করে—তা জনগণের কাছে পৌঁছায় না, ফলত ক্ষমতার প্রতিদ্বন্দ্বীরা অদৃশ্য হয়ে পড়ে। জনগণের রাজনীতি তখন শাসকের বর্ণনার ওপর দাঁড়ায়—বাস্তবতার ওপর নয়।\nএ বাস্তবতা থেকে হ্যাবারমাস তাই বলেছিলেন—গণতন্ত্র রক্ষার জন্য গণতান্ত্রিক পাবলিক স্ফিয়ার (public sphere) বা জনপরিসর অপরিহার্য। আর যেহেতু মিডিয়া সেই জনপরিসরের প্রধান ভিত্তি, তাই মিডিয়ার গণতন্ত্রায়ণ ছাড়া সমাজে কোনো গণতন্ত্রই টিকে থাকতে পারে না। এটি শুধু ধারণাগত নয়—এটি রাজনৈতিক বাস্তবতা।\nএ কথাটাই আরো জোর দিয়ে বলেছেন আমেরিকান মিডিয়া স্কলার ভিক্টর পিকার্ড। তিনি লিখেছেন : ‘The journalism crisis is a threat to democracy… it is abundantly clear the market cannot support the level of journalism—especially local, international, policy, and investigative reporting—that democracy requires.’ অর্থাৎ বাজার মিডিয়াকে বাঁচিয়ে রাখতে পারছে না; আর রাষ্ট্র যেভাবে নিয়ন্ত্রণ প্রতিষ্ঠা করছে, তার ফলে সাংবাদিকতার স্বাধীনতা সংকুচিত হয়ে আসছে। এই দ্বিমুখী সংকটই গণতন্ত্রের জন্য এক গভীর হুমকি। সে জন্যই ভিক্টর পিকার্ড বলেছেন, সমাজের গণতন্ত্রায়ণের জন্য আগে দরকারগণমাধ্যমেরগণতন্ত্রায়ণ এবং সেই লক্ষ্যে তার প্রস্তাব হলো প্রত্যেক সমাজে পাবলিক মিডিয়া কমিশন গঠন করতে হবে, যাদের কাজে সমাজের মিডিয়া ল্যান্ডস্কেপের গণতন্ত্রায়ণের জন্য নিরন্তর চেষ্টা করে যাওয়া ।\nগণতন্ত্রের পথে সবচেয়ে বড় বাধা : পোলারাইজড মিডিয়া ইকোসিস্টেম\nবাংলাদেশে এই সংকট আরো তীব্র, আরো রাজনৈতিক, আরো কাঠামোগত। এখানে মিডিয়া ল্যান্ডস্কেপ ভীষণভাবে পোলারাইজড এবং বহুক্ষেত্রে ফ্যাসিস্টিক শক্তির দিকে স্কিউড। বিরোধী কণ্ঠস্বরকে মিডিয়ায় জায়গা দেওয়া হয় সামান্য, কখনোই সমান নয়। শাসক গোষ্ঠীর বয়ানকে রক্ষায় অনেকে সচেতনভাবে বা অচেতনভাবে কাজ করে। আর যারা সত্য উচ্চারণে সাহস দেখান—তারা হয় মামলা, হয় হুমকি বা কর্মক্ষেত্রে বঞ্চনার মুখোমুখি হন। এই বাস্তবতার মধ্যে দাঁড়িয়ে কেউ যদি ভাবেন—বাংলাদেশ গণতান্ত্রিক হবে, জনগণ হবে সচেতন, রাষ্ট্র হবে জবাবদিহিমূলক—তবে সেই মানুষ আসলে বোকার স্বর্গে বাস করেন।\nকারণ গণতন্ত্র কোনো প্রতিষ্ঠানের ওপর নির্ভর করে না; এটি নির্ভর করে জনপরিসরের গুণগত মানের ওপর। আর জনপরিসর নির্ভর করে সংবাদমাধ্যমের স্বাধীনতা, বহুমাত্রিকতা এবং নৈতিকতার ওপর।\nমিডিয়ার গণতন্ত্রায়ণ ছাড়া সমাজের গণতন্ত্রায়ণ অসম্ভব—এটি নিছক একাডেমিক থিসিস নয়; এটি একটি পরম সামাজিক সত্য।\nবাংলাদেশের অভিজ্ঞতা তাই আমাদের একটি কঠিন কিন্তু জরুরি শিক্ষা দেয় : সত্যকে যদি বন্দি করা হয়, জনগণকে যদি ভুল তথ্যের বয়ানে নিমজ্জিত করা হয়, মতপ্রকাশ যদি রাজনৈতিক ঝুঁকি হয়ে ওঠে—তবে কর্তৃত্ববাদই রাষ্ট্রের স্বাভাবিক পরিণতি। গণতন্ত্র ফিরে আসবে শুধু তখনই যখন সংবাদমাধ্যম মুক্ত হবে, জনপরিসর উন্মুক্ত হবে, সত্যের ওপর রাষ্ট্রীয় দমন ভাঙবে আর জনগণ জানতে পারবে প্রকৃত বাস্তবতা কী।\nসত্যানুসন্ধান এবং সত্য নির্মাণের মাধ্যমেই গণতন্ত্রের পথ উন্মোচিত হয়। আর সেই সত্য নির্মাণের প্রথম প্রতিষ্ঠান হলো—মিডিয়া।\nলেখক : সাংবাদিক, যুক্তরাষ্ট্রের কলোরেডো স্টেইট ইউনিভার্সিটিতে সংবাদের সমাজতত্ত্ব বিষয়ে ডক্টোরাল ক্যান্ডিডেট\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdgxe5qnjihk",
    "title": "সন্ত্রাসবাদের বিরুদ্ধে যুদ্ধের বৈশ্বিক বয়ান ও হাসিনার ‘ডার্ক ডকট্রিন’",
    "publication_date": "2025-12-23T10:42:59+06:00",
    "keywords": "আমার-দেশ",
    "body": "২০০১ সালের ১১ সেপ্টেম্বরের পর আমেরিকাকেন্দ্রিক ‘সন্ত্রাসবাদের বিরুদ্ধে যুদ্ধ’ বিশ্বরাজনীতিতে একটি প্রধান নিরাপত্তা বয়ান হিসেবে গড়ে ওঠে। অল্প সময়ের মধ্যেই এই বয়ান শুধু আমেরিকা বা পশ্চিমা বিশ্বের মধ্যে সীমাবদ্ধ থাকেনি, এটি বৈশ্বিক একটি নীতিকাঠামোয় পরিণত হয় যার ছায়া বহু রাষ্ট্রের শাসনব্যবস্থায় গভীরভাবে বিস্তার লাভ করে। এই বয়ান রাষ্ট্রীয় সহিংসতা, নজরদারি, বিচারবহির্ভূত হত্যাকাণ্ড এবং স্বাধীন মতপ্রকাশ দমনের মতো কর্মকাণ্ডকে এক ধরনের বৈধতার আবরণ দেয়।\nইতালীয় দার্শনিক জর্জিও আগামবেন তার ‘স্টেট অব এক্সসেপশন’ তত্ত্বে ব্যাখ্যা করেন কীভাবে এই যুদ্ধের প্রেক্ষাপটে রাষ্ট্র ‘অসাধারণ অবস্থা’ ঘোষণা করে স্বাভাবিক আইন ও সংবিধানের নিয়ম স্থগিত করার চর্চা শেখে। এর ফলে রাষ্ট্র নিজের জন্য ‘অসীম ক্ষমতা’ প্রতিষ্ঠা করে, যা গুম, ক্রসফায়ার, বিচারবহির্ভূত হত্যা ও মিথ্যা মামলা দায়েরের মতো দমননীতির প্রধান অস্ত্রে পরিণত হয়। ২০১৬ সালে রাজধানীর কল্যাণপুরে ‘তাজ মঞ্জিল’ বা ‘জাহাজবাড়ি’ হত্যাযজ্ঞ, ‘হলি আর্টিজান’ হামলার পরের ‘বন্দুকযুদ্ধ’, ধারাবাহিক গুমের ঘটনা—সবই এই ‘অসাধারণ অবস্থা’র বাস্তব উদাহরণ, যেখানে নাগরিক অধিকার কার্যত মাটিতে মিশে গিয়েছিল।\nমিশেল ফুকোর ‘বায়োপলিটিক্স’ ও ‘গভর্নমেন্টালিটি’ ধারণা অনুসারে, আধুনিক রাষ্ট্র এখন জনগণের জীবনকে নিয়ন্ত্রণ করে এবং যাদের ‘ঝুঁকি’ হিসেবে চিহ্নিত করা হয়, তাদের জীবনকে বাধ্যতামূলক নিয়ন্ত্রণের আওতায় আনে। হাসিনার শাসনামলে সন্ত্রাসবিরোধী যুদ্ধের নামে ‘সন্ত্রাসী’ তকমা দিয়ে মানুষের জীবন ও স্বাধীনতা কেড়ে নেওয়া হয়েছিল। ডিজিএফআই, সিটিটিসি, এটিইউ, ডিবি ও র‍্যাবের হাতে সংঘটিত গুম, নির্যাতন এবং তথাকথিত বন্দুকযুদ্ধের ঘটনাগুলো এই ‘জীবন-শাসন’ ক্ষমতার নগ্ন প্রকাশ।\nনোয়াম চমস্কি তার ‘হু আর দ্য গ্লোবাল টেররিস্টস?’ গ্রন্থে প্রশ্ন তোলেন—প্রকৃত সন্ত্রাসবাদী কারা : বিচ্ছিন্ন গোষ্ঠী, না রাষ্ট্র? বাংলাদেশের বাস্তবতায় দেখা গেছে, শেখ হাসিনার জমানায় ‘সন্ত্রাসবাদ’ রাজনৈতিক ক্ষমতার একটি কার্যকর হাতিয়ারে পরিণত হয়েছিল। রাজনীতিবিরোধী ও ভিন্নমতাবলম্বীদের ‘সন্ত্রাসী’ আখ্যা দিয়ে রাষ্ট্রীয় কাঠামোর মধ্যেই চলত দমন-পীড়ন। কয়েকটি গণমাধ্যম ‘সন্ত্রাসী নির্মাণ’ এবং ‘ভীতি সৃষ্টির’ প্রধান যন্ত্রে পরিণত হয়েছিল। ‘সন্ত্রাসী’ চিত্রায়ণ এবং ‘জননিরাপত্তার হুমকি’ প্রচারের মাধ্যমে নিয়ন্ত্রণ করা হতো মানুষের মনোজগৎ। গণআতঙ্ক এবং ভয়ের শাসন হয়ে উঠেছিল শাসনের কার্যকর অস্ত্র। বিচার বিভাগও ধীরে ধীরে রাষ্ট্রীয় নিপীড়নের নীরব অংশীদারে পরিণত হয়েছিল।\nযেসব প্রতিষ্ঠান নাগরিকের নিরাপত্তা নিশ্চিত করার জন্য গঠিত হয়েছিল, শেখ হাসিনার শাসনামলে সেগুলোই পরিণত হয় ভয়ের প্রতীকে। ২০০৯ থেকে ২০২৪ সাল পর্যন্ত সময়কালে রাষ্ট্রীয় ক্ষমতার প্রয়োগ ছিল বহুমাত্রিক নিপীড়নের এক দীর্ঘ চিত্র এবং ‘সন্ত্রাসবিরোধী যুদ্ধ’র নামে পরিচালিত হয়েছিল একটি সুপরিকল্পিত ভয়ের প্রকল্প। বিরোধী রাজনৈতিক শক্তি, ইসলামপন্থি জনগোষ্ঠী ও ভিন্নমতাবলম্বীদের ওপর নজরদারি, গুম, ক্রসফায়ার, সাজানো মামলা এবং তথাকথিত সন্ত্রাসবিরোধী অভিযানের মাধ্যমে একটি ভীত ও নিয়ন্ত্রিত সমাজ নির্মাণ করা হয়েছিল। জনগণকে স্থায়ী ভয়ের বলয়ে আটকে রাখা হয়েছিল।\nসে জমানায় বিভিন্ন সাজানো অভিযানের আড়ালে কী ঘটেছে, কেন ঘটেছে এবং এর রাজনৈতিক-রাষ্ট্রীয় উদ্দেশ্য কী ছিল—সে প্রশ্নগুলোর উত্তর খোঁজার তাড়না ছিল সব সময়ই। ২০২৪ সালের ২২ ডিসেম্বর আমার দেশ পুনঃপ্রকাশের পর সেসব ঘটনার অনুসন্ধান শুরু করি; প্রকাশ হতে থাকে একের পর এক অনুসন্ধানী প্রতিবেদন।\nবাংলাদেশে অনুসন্ধানী সাংবাদিকতা কখনই সহজ ছিল না। শেখ হাসিনার শাসনামলে তা হয়ে ওঠে ভয়ংকর। সত্য বলা, লেখা কিংবা প্রশ্ন তোলা কালোতালিকাভুক্তির কারণ হয়ে দাঁড়াত। এরপর শুরু হতো নানামুখী হয়রানি, গুমের আশঙ্কা, মামলার হুমকি, চাকরিচ্যুতি আর হাসিনার পোষ্য সাংবাদিকদের মাধ্যমে অপপ্রচার।\nএই সময় আমি দেশের অসংখ্য অন্ধকার পথ পাড়ি দিয়েছি—জেলগেট, মর্গ, আদালতের বারান্দা, গ্রামাঞ্চল আর বন্দুকের শব্দে জেগে ওঠা শহর। কিন্তু সবচেয়ে বিপজ্জনক ছিল তথ্যের উৎসের কাছাকাছি পৌঁছানো। রাষ্ট্র যখন নিজেই অপরাধের অংশ হয়ে দাঁড়ায়, তখন সত্য অনুসন্ধান রাষ্ট্রদ্রোহের ঝুঁকি তৈরি করে।\nঅনুসন্ধান করতে গিয়ে একাধিকবার হুমকির মুখে পড়েছি, গোপনে স্থান পরিবর্তন করতে হয়েছে, সহযোগীদের ওপর নজরদারি করা হয়েছে, গোয়েন্দা কার্যালয়ে ডেকে নেওয়ার ঘটনাও ঘটেছে। ২০২৪ সালে দেশ এক সংকটময় সন্ধিক্ষণে পৌঁছায়। শিক্ষার্থীদের নেতৃত্বে গণআন্দোলন, শেখ হাসিনার নির্দেশে সংঘটিত গণহত্যা, গণগ্রেপ্তার, রাজনৈতিক মামলা ও সার্বিক আতঙ্ক মিলিয়ে সৃষ্টি হয় এক শ্বাসরুদ্ধ পরিবেশ। ওই বছরই হাসিনার শাসনের অবসান ঘটে; তিনি দলবলসহ ভারতে পালিয়ে যান।\nএই বাস্তবতায় হাসিনার আমলে সংঘটিত বিভিন্ন ‘ফলস ফ্ল্যাগ অপারেশন’ বা ছদ্ম আক্রমণের বিষয়টি নতুন করে আলোচনায় উঠে আসে। ‘ফলস ফ্ল্যাগ অপারেশন’ বলতে বোঝানো হয় রাষ্ট্র বা কোনো সংগঠন যখন নিজেরাই একটি হামলার পরিকল্পনা ও বাস্তবায়ন করে, যাতে সেটিকে শত্রুপক্ষের কাজ হিসেবে উপস্থাপন করা যায়। এতে রাষ্ট্র তার রাজনৈতিক উদ্দেশ্য হাসিল করে এবং জনগণের মধ্যে ভয়, বিভ্রান্তি ও বিভাজন সৃষ্টি করে।\nবাংলাদেশের ইতিহাসে এমনই অনেক ‘ফলস ফ্ল্যাগ অপারেশন’ সময়ের প্রামাণ্য দলিল হয়ে আছে। ২০১৬ সালের কল্যাণপুর ‘জাহাজবাড়ি অভিযান’ তেমনই একটি অধ্যায়, যেখানে তথাকথিত জঙ্গি দমন অভিযানের নামে রাষ্ট্রীয় বাহিনী দ্বারা নিরপরাধ তরুণদের হত্যা করা হয়েছিল। তবে সেই নির্মম সত্য রাষ্ট্রীয় প্রচারের আড়ালে চাপা থাকেনি। ২০২৪ সালের ২৩ ডিসেম্বর আমার দেশ একটি যুগান্তকারী অনুসন্ধানী প্রতিবেদন প্রকাশ করে, যা মিথ্যার দেয়ালে বড় ফাটল সৃষ্টি করে। সেখানে দেখানো হয়, ‘জঙ্গি দমন’-এর আড়ালে সেটি ছিল একটি পরিকল্পিত হত্যাকাণ্ড। ‘বন্দুকযুদ্ধ’ হিসেবে প্রচারিত সরকারি বক্তব্যে একের পর এক অসংগতি ধরা পড়ে। অভিযানের সময় তীব্র গোলাগুলির দাবি থাকলেও বাস্তব আলামতে তার প্রতিফলন ছিল না। অধিকাংশ নিহতের শরীরে কাছ থেকে গুলির চিহ্ন পাওয়া যায়—যা ঠাণ্ডা মাথায় হত্যার প্রমাণ।\nঅনুসন্ধানী প্রতিবেদনটিতে উঠে আসে, নিহতদের মধ্যে কয়েকজন আগে থেকেই আইনশৃঙ্খলা বাহিনীর হেফাজতে ছিলেন। ডিবি অফিস থেকে নিখোঁজ যুবকদের লাশ ‘জাহাজবাড়ি’তে পাওয়া যায় সাজানো জঙ্গি নাটকের অংশ হিসেবে। অভিযানের পর পুলিশের ব্যাখ্যাতেও ফাঁকফোকর ধরা পড়ে—গ্রেনেড বিস্ফোরণের দাবি থাকলেও ভবনের কাঠামোগত কোনো ক্ষতি হয়নি, আর যেসব অস্ত্র ‘উদ্ধার’ করা হয়েছিল, সেগুলো আগের অভিযানে ব্যবহারের চিহ্ন বহন করছিল। প্রতিবেদন প্রকাশের সঙ্গে সঙ্গে দেশজুড়ে আলোড়ন সৃষ্টি হয়। সাধারণ মানুষ প্রশ্ন তোলে—কারা সেই তরুণরা, যাদের ‘জঙ্গি’ বানিয়ে হত্যা করা হলো।\nতবে সেই অনুসন্ধানের কাজটি সহজ ছিল না। ২০১৬ সালের সে ঘটনাটি যে সাজানো—এ বিশ্বাস সমাজে থাকলেও চাক্ষুষ প্রমাণ সংগ্রহ ছিল কঠিন। স্থানীয় বাসিন্দা, নিহতদের পরিবার ও সাজানো সাক্ষীদের কথায় সন্দেহ স্পষ্ট ছিল। ডিবি থেকে ‘জাহাজবাড়ি’তে তরুণদের নিয়ে যাওয়ার এক প্রত্যক্ষদর্শীর অস্তিত্ব জানতাম। কয়েক মাসের প্রচেষ্টায় মানবাধিকারকর্মী মোহাম্মদ আশরাফুজ্জামানের মাধ্যমে সেই সংযোগ সম্ভব হয়। তিনি দীর্ঘ দেড় দশক হংকংভিত্তিক এশিয়ান হিউম্যান রাইটস কমিশনে এবং প্রায় এক দশক এশিয়ান লিগ্যাল রিসোর্স সেন্টারে জাতিসংঘে প্রধান প্রতিনিধি হিসেবে কাজ করেন। তিনি গুম, খুন ও বিচারবহির্ভূত হত্যার শিকার ভুক্তভোগীদের আস্থাভাজন হয়ে ওঠেন এবং জাতিসংঘ মানবাধিকার কাউন্সিলে বাংলাদেশের বাস্তব চিত্র তুলে ধরেন।\nএই অনুসন্ধানের সময় কারাবন্দি এক ব্যক্তির সূত্রে শেখ মো. সেলিম হোসাইনের নাম জানতে পারি। জানা যায়, তিনি মালয়েশিয়ায় অবস্থান করছেন। মোহাম্মদ আশরাফুজ্জামানের সহায়তায় তার সঙ্গে যোগাযোগ স্থাপন সম্ভব হয় এবং তার পূর্বঅভিজ্ঞতা ও নির্যাতনের বিবরণ সংগ্রহ করি।\nআমার দেশ-এ জাহাজবাড়ির প্রতিবেদনটি প্রকাশের পর দীর্ঘদিন থেমে থাকা বিচারপ্রক্রিয়ায় নতুন গতি আসে। ‘ডিবি থেকে নিয়ে ৯ তরুণ খুন’ প্রতিবেদনের পর মানবতাবিরোধী অপরাধের অভিযোগে সাবেক আইজিপি একেএম শহিদুল হক, সাবেক ডিএমপি কমিশনার আছাদুজ্জামান মিয়া এবং সাবেক এসপি জসিম উদ্দিন মোল্লার বিরুদ্ধে মামলা হয়। তাদের আন্তর্জাতিক অপরাধ ট্রাইব্যুনালে হাজির করা হয় এবং বিচারপতি গোলাম মর্তূজা মজুমদারের নেতৃত্বে তিন সদস্যের বেঞ্চে শুনানি শুরু হয়। আইন বিশেষজ্ঞরা মত দেন, নিরপেক্ষ তদন্ত হলে দোষ প্রমাণ অসম্ভব কিছু নয়, যদিও বিচার কতটা রাষ্ট্রযন্ত্রের প্রভাবের বাইরে থাকবে—সে উদ্বেগ রয়ে গেছে। নিহতদের পরিবার ও মানবাধিকার কর্মীরা দ্রুত বিচার দাবিতে সোচ্চার হয়েছেন।\nনরসিংদীর ‘নিলুফার ভিলা’য় জঙ্গি নাটক সাজিয়ে মানারাত বিশ্ববিদ্যালয়ের দুই ছাত্রীর জীবন এলোমেলো করে দিয়েছিল হাসিনার পুলিশ। এ নিয়ে আরেকটি অনুসন্ধানী প্রতিবেদন প্রকাশ হয়েছিল আমার দেশ-এ, যা জনমনে গভীর আলোড়ন সৃষ্টি করে।\nখাদিজা পারভিন মেঘনা ও ইশরাত জাহান মৌ—দুটি নাম, দুটি জীবন। বিনাবিচারে টানা ছয় বছর কারাবাস, নির্যাতন, অপমান ও রাজনৈতিক ষড়যন্ত্র তাদের জীবনে গভীর ক্ষতের সৃষ্টি করেছে।\nমানারাত বিশ্ববিদ্যালয়ের শিক্ষকদের ভাষ্য অনুযায়ী, হিজাব পরা, নিয়মিত নামাজ পড়া ও ধর্মীয় অনুশাসনে আগ্রহী হওয়ার কারণে তাদের ‘তথাকথিত জঙ্গি’ হিসেবে উপস্থাপন করা হয়েছিল। মূল উদ্দেশ্য ছিল বিশ্ববিদ্যালয়জুড়ে ধর্মপ্রাণ ছাত্রীদের মধ্যে ভীতি ছড়িয়ে দেওয়া এবং ইসলামপন্থি জীবনাচার নিয়ন্ত্রণে আনা।\nএ ঘটনার নেপথ্যে উঠে আসে সিটিটিসির দুই শীর্ষ কর্মকর্তার নাম—মনিরুল ইসলাম ও মো. আছাদুজ্জামান। ৫ আগস্টের গণঅভ্যুত্থানের পর তারা দেশত্যাগ করেন। বিভিন্ন সূত্রে জানা যায়, তারা শুধু এই সাজানো ‘জঙ্গি নাটক’-এর সঙ্গেই যুক্ত ছিলেন না, ২০২৪ সালের জুলাই মাসের গণহত্যার সঙ্গেও তাদের প্রত্যক্ষ সম্পৃক্ততার প্রমাণ রয়েছে।\nআমার দেশ-এর অনুসন্ধানে উঠে আসে, জঙ্গিবিরোধী অভিযানকে রাজনৈতিক অস্ত্র হিসেবে ব্যবহারের কৌশলটি এই কর্মকর্তাদ্বয় নিয়মিতভাবে বাস্তবায়ন করতেন। নির্জন এলাকা বা মফস্বল শহরে নাটক সাজিয়ে নিরীহ মানুষকে ‘জঙ্গি’ বানানো, কখনো ‘বন্দুকযুদ্ধ’, কখনো ‘আত্মঘাতী বিস্ফোরণ’—এসবই ছিল তাদের ব্যবহৃত পদ্ধতি।\nনরসিংদীর ‘নিলুফার ভিলা’ সেই বৃহৎ ষড়যন্ত্রেরই এক অধ্যায়, যেখানে মেঘনা ও মৌ এই ব্যবস্থার শিকার হন। তাদের স্বজনদের ভাষ্য অনুযায়ী, হাসিনার প্রত্যক্ষ নির্দেশেই এই অপারেশন পরিচালিত হয়েছিল এবং দুই পরিবার চরম মানসিক ও সামাজিক নিপীড়নের শিকার হয়।\nএই দুই তরুণী টানা ছয় বছর কোনো বিচার ছাড়াই কারাগারে কাটান। সে সময়টি ছিল অন্ধকার ও আতঙ্কে ভরা। ২০২৪ সালের জুলাইয়ের গণঅভ্যুত্থানের পর ২০২৫ সালে তারা জামিনে মুক্তি পান।\nএ ঘটনা শুধু দুটি জীবনের ট্র্যাজেডিই নয়; এটি রাষ্ট্রীয় দমননীতির এক নগ্ন দলিল। তারা এখন কারাগারের বাইরে, কিন্তু মিথ্যা মামলা, মিডিয়া ট্রায়াল এবং সমাজে ‘জঙ্গি’ অপবাদ আজও তাদের পিছু ছাড়েনি।\n‘নিলুফার ভিলা’য় সাজানো তথাকথিত জঙ্গি নাটক কোনো সাধারণ দৃশ্য নয়, এটি ইতিহাসের এক কলঙ্কিত অধ্যায়। রাষ্ট্র তাদের জীবন থেকে যে ছয় বছর কেড়ে নিয়েছে, তার মূল্য কি কখনো ফেরত দেওয়া সম্ভব?\nএই অনুসন্ধানী প্রতিবেদন প্রকাশের পর ‘নিলুফার ভিলা’ সংক্রান্ত সাজানো সেই মামলা থেকে ওই দুই শিক্ষার্থী খালাস পান।\n২০২৫ সালের ডিসেম্বর পর্যন্ত করা অনুসন্ধানী প্রতিবেদনগুলো আমাকে সাংবাদিকের চেয়ে, একজন নাগরিক হিসেবে বেশি নাড়া দিয়েছে। এ সময়কালে আমাকে যারা তথ্য দিয়েছেন, এমন অনেক তথ্যদাতা দপ্তরের ঊর্ধ্বতন কর্মকর্তা দ্বারা হয়রানির শিকার হয়েছেন। আমার চলাচল পর্যবেক্ষণ করা হয়েছে, পরিচিত মানুষদের কৌশলে জিজ্ঞাসাবাদ করা হয়েছে। তবুও আমি থামিনি, থামবও না। এসব অনুসন্ধানকালে আইনশৃঙ্খলা বাহিনীর কিছু সদস্য নীরবে মানবতার পক্ষে দাঁড়িয়ে তথ্য দিয়েছেন। নিরাপত্তার কারণে তাদের পরিচয় প্রকাশ করা সম্ভব নয়; কিন্তু তাদের সহমর্মিতা ও তথ্য সরবরাহের জন্য আমি কৃতজ্ঞ। এই নীরব সাহসিকতা প্রমাণ করে, রাষ্ট্রযন্ত্রের ভেতরেও মানবিকতার সব আলো নিভে যায়নি।\nলেখক:বিশেষ সংবাদদাতা, আমার দেশ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdcqw9acq6x5",
    "title": "দেশের ক্রান্তিলগ্নে দায়িত্ব পালনে ব্যর্থ হবার সুযোগ নেই",
    "publication_date": "2025-12-23T10:36:58+06:00",
    "keywords": "আমার-দেশ,সিইসি",
    "body": "প্রধান নির্বাচন কমিশনার (সিইসি) এ এম এম নাসির উদ্দিন বলেছেন, দেশের ক্রান্তিলগ্নে দায়িত্ব পালনে ব্যর্থ হবার সুযোগ নেই।\nমঙ্গলবার সকালে জেলা প্রশাসক (ডিসি), পুলিশ সুপারসহ (এসপি) মাঠ প্রশাসন ও আইনশৃঙ্খলা বাহিনীর ঊর্ধ্বতন কর্মকর্তাদের বৈঠকে তিনি একথা বলেন।\nসিইসি বলেন, সুষ্ঠু অবাধ ও নিরপেক্ষ নির্বাচনের বিষয়ে আগের সব অপবাদ থেকে মুক্ত হতে চাই। এটা একমাত্র আইনের শাসনের মাধ্যমেই সম্ভব। আমরা প্রমাণ করতে চাই, সঠিক-সুন্দর নির্বাচন করতে পারি।\nতিনি আরো বলেন, আইন সবার জন্য সমান, কোনও অপরাধীকে ছাড় দেবেন না। যুগসন্ধিক্ষণে দাঁড়িয়ে আছে দেশ, সঠিকভাবে দায়িত্ব পালনে ব্যর্থ হলে ভবিষ্যৎ প্রজন্মকে জবাব দিতে পারব না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdlbuhw8lihn",
    "title": "গণমাধ্যম কমিশনের রিপোর্টে আমার দেশ",
    "publication_date": "2025-12-23T10:35:58+06:00",
    "keywords": "আমার-দেশ",
    "body": "দেড় দশকে বাংলাদেশ এক নজিরবিহীন রাজনৈতিক রূপান্তর দেখেছে। এ সময় বিরোধী দলকে নির্মূল করার প্রক্রিয়ায় সংবাদমাধ্যম যেমন সরাসরি সরকার ও সরকার সমর্থকদের আক্রমণের শিকার হয়েছে, তেমনি রাষ্ট্রীয় প্রতিষ্ঠানগুলোও তাদের আইনগত সুরক্ষা দিতে ব্যর্থ হয়েছে। আইনশৃঙ্খলা রক্ষাকারী বাহিনী যেমন মৌলিক অধিকার লঙ্ঘন ও নিষ্ঠুরতার আশ্রয় নিয়েছে, তেমনি আদালতও সাংবাদিকদের সুরক্ষা দিতে ব্যর্থ হয়েছে, এমনকি ক্ষেত্রবিশেষে বিচারকদের কেউ কেউ রাজনৈতিক পক্ষপাতিত্বমূলক আচরণ করেছেন।\nদেশের তিনজন সুপরিচিত সম্পাদককে বিভিন্ন অভিযোগে গ্রেপ্তার করা হয়েছে, বারবার রিমান্ডে নেওয়া হয়েছে এবং দীর্ঘদিন কারাবন্দি থাকতে হয়েছে। আমার দেশ সম্পাদক মাহমুদুর রহমানকে গ্রেপ্তার করা হয়, তার ছাপাখানা বন্ধ করে দেওয়া হয়, অন্য ছাপাখানায় পত্রিকা ছাপানোর অজুহাতে ডিক্লারেশন বাতিল করা হয় এবং রাষ্ট্রদ্রোহ, হত্যাচেষ্টা ও অপহরণ, গাড়ি পোড়ানোসহ মানহানির ১২৪টি মামলা দিয়ে কারাগারে দু-দফায় পাঁচ বছরের বেশি আটক রাখা হয়। শেখ হাসিনার মানহানির অভিযোগে তার বিরুদ্ধে বিভিন্ন জেলায় অনেক মামলা হয় এবং একটি মামলায় হাজিরা দিতে যাওয়ার সময় কুষ্টিয়া আদালত প্রাঙ্গণে আওয়ামী লীগ কর্মীরা তার ওপর হামলা চালায়। আহত অবস্থায় তার চিকিৎসার ব্যবস্থা করতেও পুলিশ ব্যর্থ হয়। বিচার প্রক্রিয়ার সমালোচনা করার জন্য আদালত অবমাননার অভিযোগে তাকে দণ্ড দেওয়া হয়। এরপর কারাগারে আটক থাকা অবস্থায় তৎকালীন প্রধানমন্ত্রীর ছেলে সজীব ওয়াজেদ জয়কে কথিত অপহরণ ও হত্যার ষড়যন্ত্রের অভিযোগে একটি মামলায় আসামি করা হয়। জয়কে অপহরণের ষড়যন্ত্রের কথিত মামলায় যায়যায়দিন সম্পাদক অশীতিপর শফিক রেহমানকেও গ্রেপ্তার করা হয় এবং নেওয়া হয় রিমান্ডে। ২০১৯ সালে যুদ্ধাপরাধের বিচার প্রক্রিয়া সম্পর্কে রাজনৈতিক বক্তব্য প্রকাশের জেরে দৈনিক সংগ্রাম-এর সম্পাদক আবুল আসাদকে তার দপ্তরে ঢুকে শারীরিকভাবে লাঞ্ছিত করে আওয়ামী লীগ ও তার ছাত্র সংগঠনের সদস্যরা এবং তাকে পুলিশের কাছে তুলে দেয়। এরপর পুলিশ ডিজিটাল নিরাপত্তা আইনে তার বিরুদ্ধে মামলা করে এবং প্রায় পাঁচ বছর তিনি বিচারাধীন বন্দি হিসেবে জেলে ছিলেন।\nঅন্য সম্পাদকদের মধ্যে ডিজিটাল নিরাপত্তা আইনে প্রথম আলো সম্পাদক মতিউর রহমানের বিরুদ্ধে দেশের বিভিন্ন জেলায় ৫৫টি মামলা হয়। ২০০৬-০৭ সালে তত্ত্বাবধায়ক সরকারের সময়ে সামরিক গোয়েন্দা সংস্থা, ডিজিএফআইয়ের সরবরাহ করা তথ্য অন্য কোনো সূত্র থেকে যাচাই না করে ছাপানো ভুল হয়েছিল বলে এক টিভি সাক্ষাৎকারে দেওয়া বক্তব্যের জেরে ডেইলি স্টার সম্পাদক মাহফুজ আনামের বিরুদ্ধে দেশের বিভিন্ন স্থানে ৮৪টি মামলা করা হয়, যার মধ্যে ১৬টি ছিল রাষ্ট্রদ্রোহের। দেশের বিভিন্ন সংবাদমাধ্যমের সম্পাদক ও সাংবাদিকদের বিরুদ্ধে এ ধরনের হয়রানিমূলক মামলার কোনো নির্ভরযোগ্য পরিসংখ্যান পাওয়া যায়নি। তবে বিভিন্ন অধিকারগোষ্ঠীর পক্ষ থেকে দাবি করা হয়, এ সংখ্যা কয়েক ডজনের বেশি।\nসাংবাদিক নেতা শওকত মাহমুদ ও রুহুল আমীন গাজীকে মামলা দিয়ে এক বছরের বেশি জেলে আটক রাখা হয়। এছাড়া মানবজমিনের প্রধান সম্পাদক মতিউর রহমান চৌধুরী, নিউএজ সম্পাদক নূরুল কবীর নানা ধরনের হয়রানির শিকার হন। জেলে নেওয়া হয় সাংবাদিক অলিউল্লাহ নোমানকে। লন্ডনে অবস্থানরত বিএনপি নেতা তারেক রহমানের বক্তব্য সম্প্রচারের জন্য একুশে টিভির চেয়ারম্যান আব্দুস সালাম ও সাংবাদিক কনক সরওয়ারকে কারাগারে পাঠানো হয়।\nগণমাধ্যমের কাছ থেকে আনুগত্য আদায়ের জন্য বিগত ফ্যাসিস্ট সরকার বিভিন্ন রাষ্ট্রীয় প্রণোদনা এবং শান্তিমূলক ব্যবস্থার চরম অপব্যবহার করেছে। এর মধ্যে রয়েছে প্রকাশনা ও সম্প্রচার লাইসেন্স দেওয়ার ক্ষমতা; নিউজপ্রিন্ট ও সম্প্রচার সরঞ্জামসহ মুদ্রণসামগ্রীর ওপর সীমাবদ্ধ আমদানি শুল্ক আরোপ; সরকারি বিজ্ঞাপন বরাদ্দ : এ ধরনের বিজ্ঞাপনের অর্থ পরিশোধে বিলম্ব করা; সরকারি প্রতিষ্ঠান ও অফিশিয়াল কার্যক্রমে প্রবেশাধিকার সীমিত করা; সরকারি ও অনানুষ্ঠানিক পরামর্শ প্রদান; হুমকি ও হয়রানির জন্য আইন প্রয়োগ করা এবং মাঝেমধ্যে সহিংসতার আশ্রয় নেওয়া।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdgpborheecu",
    "title": "‘কাকুতি মিনতি’ যুগের অপসাংবাদিকতার ছাপ",
    "publication_date": "2025-12-23T10:28:19+06:00",
    "keywords": "আমার-দেশ",
    "body": "একসময়ের প্রথিতযশা চিকিৎসক প্রফেসর নুরুল ইসলাম প্রতিষ্ঠা করেছিলেন একটি স্বেচ্ছাসেবী সংগঠন, যার সংক্ষিপ্ত নাম ছিল ‘আধূনিক’, মানে ‘আমরা ধূমপান নিবারণ করি’। ঢাকার বাইরে এক জেলা শহরে দরিদ্রদের কল্যাণে ‘আমরা কিছু করি’ (আকিক) নামে একটি এনজিও দেখেছিলাম ১৯৯০-এর দশকের মাঝামাঝি।\nসে সময় সচেতন মানুষের একটি অংশ পেশাদার কাজে যুক্ত হতো সমাজসেবার ব্রত নিয়ে বা নিজেকে বিলিয়ে দিতে। আমাদের প্রজন্মের অনেকের সাংবাদিকতায় আসাও কিছুটা আদর্শিক চিন্তা থেকেই। তখন ভাবতে পারিনি দুই দশকের মধ্যেই দেখতে হবে পেশাদারিত্বের আত্মহনন এবং সেই সঙ্গে জাতীয় অধঃপতন।\nভালো কিছু করতে সক্রিয় না থেকে বরং সমাজে ‘আমরা প্রতিবাদ করি না’ (আপস করি) কিংবা সাংবাদিকতার নামে ‘আমরা ক্ষমতাকে প্রশ্ন করি না’ (দালালি করি) গোছের প্রবণতাই যেন ‘নিউ নরমাল’ (স্বাভাবিক) হয়ে পড়ে ২০০৯ থেকে ২০২৪ সময়কালে। এটা ছিল গণতন্ত্রের উল্টো যাত্রা, ফ্যাসিবাদী শাসকের প্রতি আনুগত্য প্রদর্শনের যাত্রাপালা, যেখানে বলির পাঁঠা ছিল ভিন্নমতাবলম্বী, প্রতিবাদকারী, সত্য বলতে সচেষ্ট সাংবাদিক এবং চূড়ান্তভাবে ভোট দিতে আগ্রহী বাংলাদেশের মানুষ।\nএই তো ২০২৪ সালের ৫ আগস্টে হাসিনা সরকারের পতনের আগ পর্যন্ত প্রধানমন্ত্রীর সংবাদ সম্মেলনের নামে আমরা দেখতাম সার্কাস। রিপোর্টার এবং বিশেষ করে সম্পাদক নামধারী একদল ভাঁড় তার বন্দনার প্রতিযোগিতায় লিপ্ত হতেন, যে দৃশ্য দেড় দশকে মঞ্চস্থ হয়েছে বারবার।\nযেন ব্যাংক খাতে কোনো ঋণ জালিয়াতি বা শেয়ারবাজারে কেলেঙ্কারির ঘটনা ঘটেনি, বিদেশি ঋণে দেশ ডুবে যায়নি, গুম-খুন, বিচারবহির্ভুত বা বিচারিক হত্যাকাণ্ড সংঘটিত হয়নি, মাদক চোরাচালান বন্ধ হয়ে গেছে, পরীক্ষার প্রশ্নপত্র ফাঁস হওয়া নিতান্তই গুজব, ছোট-বড় কোনো প্রকল্প থেকেই জণগণের অর্থ লুট হয়নি, সব বিরোধী দলকে জামাই আদর করা হয়েছে এবং দেশে প্রশ্নাতীত সুষ্ঠু নির্বাচন অনুষ্ঠিত হয়েছে!\nসুতরাং অযথা কৈফিয়ত চেয়ে কঠিন প্রশ্ন করে, তাদের নিজেদের ভাষায়, তাদের প্রিয় নেত্রী শেখ হাসিনাকে বিব্রত করার কী প্রয়োজন! আর এ আনুগত্যের পুরস্কার তো দিয়েই যাচ্ছিলেন ‘ম্যাজিক লেডি’, যিনি তাদের বিশ্বাসমতে জগত সংসারের তাবৎ সমস্যাই ‘ম্যানেজ’ করার ক্ষমতা রাখতেন, যার কোনো বিকল্প ছিল না দেশ পরিচালনায়।\nতাহলে নিজেদের পরিচয় করিয়েই দিয়েছিলেন তারা কারাÑআর যাই হন, সাংবাদিক ছিলেন না। কারণ তারা গণতন্ত্র হত্যা এবং মানুষের অধিকার হরণের বিরুদ্ধে সোচ্চার হননি অথবা নির্মোহভাবে সত্য তুলে ধরার পবিত্র দায়িত্ব পালন করেননি। উল্টো জাতিকে বিভক্ত করতে এবং পরদেশি এজেন্ডা বাস্তবায়নে তারা ফ্যাসিবাদের পক্ষে বয়ান তৈরিতে নিয়োজিত থেকেছেন।\nতাদের কারণে স্বৈরাচারী শাসন অক্ষত রাখা এবং নিজস্ব আত্মপ্রসাদ লাভের বাইরেও হাসিনা বলার সুযোগ পেয়েছেন, বাংলাদেশে তো অনেক গণমাধ্যম প্রতিষ্ঠানই কাজ করছে। চীনের বিপ্লবী নেতা মাও সে তুং সমাজে শত ফুল ফোটায় সমর্থন দেওয়ার যে কথা বলেছেন, সেখানে টেক্সট বইয়ে লেখা ‘শেখ হাসিনার বাংলাদেশ’-এর মিডিয়ায় ফোটে শত ধুতরার ফুল।\nসেই বিষাক্ত পরিবেশে, মৌলিক অধিকার হরণকারী শাসকের অনুগত মিডিয়ায় বিরোধী রাজনৈতিক দল বা গোষ্ঠী এবং গণমানুষের অধিকার হরণের তথ্য এবং জনকল্যাণের ইস্যুগুলো জায়গা পাবে কীভাবে!\nকেউ প্রশ্ন তুলতে পারেনÑআপনারা যারা এখন তেলবাজ সাংবাদিকদের সমালোচনা করছেন, তারাই বা তখন কী করেছিলেন? সে কৈফিয়ত নিশ্চয়ই দেওয়া দরকার।\nএই লেখক হাসিনা যুগের অন্যান্য জনগুরুত্বপূর্ণ বিষয়ের বাইরেও মিথ্যাচার ও মিডিয়ার ভূমিকা নিয়ে ইংরেজিতে যা লিখেছিলেন, তার কিছু বাংলা শিরোনাম এরকমÑ‘কাকুতি মিনতি করতে দ্বিধা নয়’, ‘গণতন্ত্রহীন গণমাধ্যম, গণমাধ্যমহীন গণতন্ত্র’, ‘আপনিও কি সুবিধাভোগী?’, ‘বাজে কথার ভালো মানে করার প্রয়াস’, ‘একটি কিনুন, আরেকটি ভুলে যান’, ‘মানবিক গল্পকে যেভাবে অমানবিক বানাই আমরা’, ‘প্রশ্ন করতে ভুলে যাওয়ার প্রতিবেদন’ এবং ‘স্পষ্ট কথা বলার আমরা কারা?’\nবলতে পারেন তাতে কী হয়েছে, বিশেষ করে মূলধারার গণমাধ্যমের ভূমিকায়! ফ্যাসিবাদী আমলে যারা পেশাদার সাংবাদিকতা চর্চার চেষ্টা করেছেন, তারা অন্তত নিজস্ব দায়িত্বটি পালন করেছেন এবং সেজন্য মূল্যও দিয়েছেন, চাকরি হারিয়ে, মামলা-হামলার শিকার কিংবা দেশান্তরিত হয়ে। কিছু গণমাধ্যম প্রতিষ্ঠান দখল এবং আমার দেশ বন্ধ করে দেওয়া হয়।\nবাস্তবে হাসিনার পৃষ্ঠপোষকতায় গড়ে ওঠা অলিগার্কি গণমাধ্যমকে কবজা করে ফেলে, বাকিটা রাষ্ট্রীয় এজেন্সিগুলো দেখভাল করে। এক অন্যায় রাজত্বে গণতন্ত্রের পক্ষে সত্যনিষ্ঠ সাংবাদিকতার পরিসর একেবারেই সংকুচিত হয়ে পড়ে। আওয়ামী ফ্যাসিবাদী শক্তি, এর দোসর মালিক শ্রেণি এবং হাসিনার ভাড়াটে মিডিয়া সেবাদাসদের এক নেক্সাস গণমাধ্যমের নষ্ট চরিত্র প্রদর্শন করে জনগণের সামনে।\nবিরোধী দল বিএনপি নেত্রী খালেদা জিয়াকে বাড়ি থেকে উচ্ছেদ করলে কিংবা তিনি আওয়ামী বালুর ট্রাকের বাধায় ভাড়া বাড়িতে আটকা পড়লে তথাকথিত মিডিয়া হাউসগুলোয় উল্লাস লক্ষ করা যায়। জঙ্গি নাটককে বিনা প্রশ্নে সত্য ঘটনা বলে প্রচার করা এবং প্রতারিত মানুষকেই অপরাধী হিসেবে দেখানো হয়। সীমান্তে বিএসএফের হত্যার শিকার বাংলাদেশিকে গরু ব্যবসায়ী হিসেবে পরিচয় করিয়ে এবং ভারতকে প্রদত্ত নানা সুবিধা ও ছাড় সম্পর্কে জাতীয় স্বার্থের বিপরীতেই দেখা গেছে ফ্যাসিবাদের দোসর মিডিয়াকে।\nজাতির বুকে চেপে বসা ফ্যাসিবাদী শাসকদের মতোই তাদের দালাল মিডিয়া স্বেচ্ছাসেবকরাও হয়তো ভেবেছিলেন কেয়ামত পর্যন্ত তাদের রাজত্বের অবসান হবে না। না হলে ২০২৪ সালের ৫ আগস্টে হাসিনার পতনের সঙ্গে সঙ্গে তারাও পালাবেন কেন?\nদুর্ভাগ্যজনকভাবে হাসিনার অনুসারী এই ‘মিডিয়া ব্যক্তিত্বরা’ গণবিরোধী ও মিথ্যাচারের কারবারকে সাংবাদিকতা বলে শিখিয়েছেন একটি প্রজন্মকে। পরিবর্তিত পরিস্থিতিতেও ওই হতভাগারা আওয়ামী লীগের বয়ান অনুসরণ করাকেই শ্রেয় বলে মনে করছেন। যে অপশিক্ষার ছাপ মূলধারার গণমাধ্যম এবং সামাজিক যোগাযোগমাধ্যমÑউভয় জায়গায়ই সুস্পষ্ট।\nগত প্রায় দেড় বছরে ওই মিডিয়ার মৌলিক চরিত্র খুব একটা বদলায়নি, দু-চার ব্যক্তির পরিবর্তন ছাড়া। মিডিয়ার কর্ণধার অলিগার্কদের কেউ কেউ তাদের বন্ধুদের বলছেন, অমুক দল তাদের গণমাধ্যম প্রতিষ্ঠান দখল করেছে। যদিও এদের বেশ কয়েকজন হাসিনা আমলের মালিকানা ও আওয়ামী লীগের ফিরে আসার প্রতীক্ষায় আছেন।\nড. মুহাম্মদ ইউনূসের অন্তর্বর্তী সরকার সাংবিধানিক সংস্কার, হাসিনা গংয়ের হত্যাকাণ্ড ও দুর্নীতির বিচার এবং সাধারণ নির্বাচন অনুষ্ঠানের উদ্দেশ্যে কার্যকর ও চোখে পড়ার মতো উদ্যোগ নিলেও গণমাধ্যম থেকে ফ্যাসিবাদী ভূত তাড়ানো, মিডিয়ার অর্থপূর্ণ সংস্কার এবং সাংবাদিক ও গণমাধ্যমকর্মীদের সামগ্রিক কল্যাণে বোধগম্য কিছুই করেননি দায়িত্বপ্রাপ্ত ব্যক্তিরা।\nপ্রমাণ হলো, আওয়ামী লীগের লেজুড়বৃত্তি করা মিডিয়া পতিত সরকারের দুর্নীতি, আর্থিক অনিয়ম, হত্যাকাণ্ড, গুম-খুন এবং গণতন্ত্র ও দেশবিরোধী কার্যকলাপ ও সেগুলোর দালিলিক প্রমাণসহ অনুসন্ধানী প্রতবেদন প্রকাশ এবং ক্ষুরধার বিশ্লেষণ প্রকাশের উদ্যোগ নিয়েছে, এমন ইঙ্গিতও মেলেনি। বরং নিষিদ্ধ আওয়ামী লীগ ছাড়া ত্রয়োদশ জাতীয় সংসদ নির্বাচন অন্তর্ভুক্তিমূলক হবে না বলার চেষ্টাও পাঠক-দর্শক বুঝতে পারে। অথচ রাজনৈতিক, নৈতিক, আইনগত কোনো বিবেচনায়ই ফ্যাসিবাদী দলের নির্বাচন করার সুযোগ নেই, পৃথিবীর কোথাও না।\nসাংবাদিকদের যে অংশটি মহান পেশার গৌরবকে ভূলুণ্ঠিত করেছেন, তারা নিজেরাই ছিটকে পড়েছেন নিজস্ব কর্মের গুণে। ভোল পালটে ঘাপটি মেরে টিকে থাকার চেষ্টাও আছে কারো কারো।\nএখন মিডিয়ার কর্ণধারদের অনেকে ‘কান্না’ করছেন, যাতে কেউ তাদের প্রতিষ্ঠানের আর্থিক সংকট থেকে বেরোতে সহযোগিতার হাত বাড়ায়। তারপরও পেশাদারিত্বের মান বাড়ানো এবং মিডিয়াশিল্পকে টেকসই রূপ দেওয়ার তেমন কোনো উদ্যোগ নেই।\nনিজেদের নাক কেটে অপরের যাত্রা ভঙ্গ করার আদলে এ দেশের মিডিয়ার বড় একটি অংশ আওয়ামী লীগের দালালি করতে গিয়ে দেশ এবং গণতন্ত্রের সর্বনাশে দোসরের ভূমিকা পালন করেছে। সেই প্রায় একই মিডিয়া আগামী গণতান্ত্রিক উত্তরণে সহযোগী ভূমিকা রাখবে, এমন বিশ্বাস ভবিষ্যতের জন্য বিপজ্জনক।\nলেখক :খাজা মাঈন উদ্দিন, সাংবাদিক\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd8359ynkq9q",
    "title": "থাইল্যান্ডকে বৈঠকের প্রস্তাব কম্বোডিয়ার",
    "publication_date": "2025-12-23T10:20:46+06:00",
    "keywords": "আমার-দেশ,থাইল্যান্ড,কম্বোডিয়া",
    "body": "দুই সপ্তাহ ধরে চলা প্রাণঘাতী সীমান্ত সংঘর্ষের পর থাইল্যান্ডকে আলোচনার প্রস্তাব দিয়েছে কম্বোডিয়া। যুদ্ধবিরতির শর্ত নিয়ে থাইল্যান্ডকে নিরপেক্ষ ভেন্যু মালয়েশিয়ার কুয়ালালামপুরে বৈঠকের কথা বলেছে তারা। মঙ্গলবার এএফপির হাতে আসা এক চিঠিতে এ তথ্য জানা গেছে।\nকম্বোডিয়ার প্রতিরক্ষা মন্ত্রণালয়ের চিঠি অনুযায়ী, চলতি মাসে নতুন করে শুরু হওয়া সংঘর্ষে থাইল্যান্ডে অন্তত ২৩ জন এবং কম্বোডিয়ায় ২১ জন নিহত হয়েছেন। পাশাপাশি উভয় দেশে মোট ৯ লাখের বেশি মানুষ বাস্তুচ্যুত হয়েছে বলে সংশ্লিষ্ট কর্মকর্তারা জানিয়েছেন।\nএর আগে সোমবার থাইল্যান্ডের পররাষ্ট্রমন্ত্রী সিহাসাক ফুয়াংকেটকেও এশিয়ান (আসিয়ান) দেশগুলোর পররাষ্ট্রমন্ত্রীদের সঙ্গে মালয়েশিয়ার রাজধানীতে বৈঠকের পর ঘোষণা দেন, কম্বোডিয়ার সঙ্গে দ্বিপক্ষীয় আলোচনা হবে। তিনি জানান, বিদ্যমান দ্বিপক্ষীয় সীমান্ত কমিটির কাঠামোর আওতায় বুধবার থাইল্যান্ডের চান্তাবুরি প্রদেশে এই বৈঠক অনুষ্ঠিত হওয়ার কথা।\nতবে একই দিনে থাইল্যান্ডের প্রতিরক্ষামন্ত্রী নাত্তাফন নার্কফানিতকে পাঠানো এক চিঠিতে কম্বোডিয়ার প্রতিরক্ষামন্ত্রী টি সেইহা বৈঠকটি কুয়ালালামপুরে আয়োজনের অনুরোধ জানান। চিঠিতে তিনি লেখেন, “সীমান্তে চলমান সংঘর্ষের কারণে নিরাপত্তাজনিত কারণ বিবেচনায় এই বৈঠক একটি নিরাপদ ও নিরপেক্ষ স্থানে হওয়া উচিত।”\nটি সেইহা আরও জানান, আসিয়ানের বর্তমান সভাপতি দেশ হিসেবে মালয়েশিয়া কুয়ালালামপুরে আলোচনার আয়োজন করতে সম্মত হয়েছে।\nএদিকে সোমবারই কম্বোডিয়া অভিযোগ করে, বৈঠকের ঘোষণা দেওয়ার কিছুক্ষণের মধ্যেই থাইল্যান্ড তাদের ভূখণ্ডে বিমান হামলা চালিয়েছে। কম্বোডিয়ার প্রতিরক্ষা মন্ত্রণালয়ের মুখপাত্র মালি সোচিয়েতা জানান, মঙ্গলবার সকালেও সীমান্ত এলাকায় লড়াই চলছিল।\nপ্রতিরক্ষা মন্ত্রণালয়ের এক বিবৃতিতে আরও বলা হয়, থাই বাহিনী কম্বোডিয়ার সীমান্ত শহর পইপেত লক্ষ্য করে গোলাবর্ষণ করেছে। সীমান্ত পরিস্থিতি ঘিরে দুই দেশের মধ্যে উত্তেজনা ক্রমেই বাড়ছে।\nসূত্র: এএফপি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdabggwpmuqd",
    "title": "জাতিসংঘ অধিবেশন : হাসিনার কাগুজে হুংকার",
    "publication_date": "2025-12-23T10:18:45+06:00",
    "keywords": "আমার-দেশ",
    "body": "জাতিসংঘের সাধারণ পরিষদের অধিবেশন কাভার করার সুযোগ পাওয়া যে কোনো সাংবাদিকের জন্য অত্যন্ত মর্যাদা ও গৌরবের। মাঠ পর্যায়ের রিপোর্টাররা এমন একটি আন্তর্জাতিক ইভেন্ট কাভার করার আকাঙ্ক্ষা নিয়ে জীবন পার করে দেন। আমিও তার ব্যতিক্রম নই। অবশেষে চলতি ২০২৫ সালের সেপ্টেম্বরে আমি যুক্তরাষ্ট্রের নিউইয়র্কে জাতিসংঘের সদর দপ্তরে সাধারণ পরিষদের ৮০তম অধিবেশন কভার করার সুযোগ পাই।\nনানা কারণে জাতিসংঘ সাধারণ পরিষদের ৮০তম অধিবেশনটি ছিল বেশ গুরুত্বপূর্ণ। এতে সংস্থাটির ১৯৩টি সদস্য রাষ্ট্রের ১৪০ জনেরও বেশি রাষ্ট্রনেতা অংশ নিয়ে নিজ নিজ দেশের অবস্থান তুলে ধরে বক্তব্য রাখেন। এবারের অধিবেশনের মূল প্রতিপাদ্য ছিল—‘একসঙ্গে ভালো : শান্তি, উন্নয়ন ও মানবাধিকারের পথে ৮০ বছর ও আরো বেশি।’\nএবারের অধিবেশনের প্রতিটি সেশন ছিল ব্যতিক্রমধর্মী। বিশ্ব শান্তি ও নিরাপত্তা বজায় রাখা, মানবাধিকার রক্ষা করা এবং রাষ্ট্রগুলোর মধ্যে বন্ধুত্বপূর্ণ সম্পর্ক গড়ে তোলার লক্ষ্য নিয়ে বিশ্বনেতারা এ অধিবেশনে মিলিত হন। বিভিন্ন দেশের নেতারা তাদের বক্তব্যে বৈশ্বিক সমস্যা নিয়ে আলোচনার পাশাপাশি আন্তর্জাতিক সহযোগিতার দ্বার উন্মোচনের আহ্বান জানান। বিশেষ করে বিভিন্ন অঞ্চলের দেশে দেশে বিরাজমান বিরোধ ও যুদ্ধ বন্ধ, খাদ্য ও জ্বালানি সংকট বা পারস্পরিক সংঘাতের মতো জরুরি বিষয়গুলো মোকাবিলা করার জন্য কৌশল নির্ধারণের পরামর্শও দেন। প্রতিটি সেশনে জলবায়ু পরিবর্তন এবং শান্তি প্রতিষ্ঠার উপায় নিয়ে আলোচনা হয়েছে এবার।\nজাতিসংঘের এবারের অধিবেশনে বড় ধরনের চমক দেখিয়েছে বাংলাদেশ, যা পুরো অধিবেশনকে মাতোয়ারা করে তোলে। প্রচলিত রীতি বা রেওয়াজ অনুযায়ী প্রতিটি দেশের সরকার বা রাষ্ট্রপ্রধানের সঙ্গে সে দেশের মন্ত্রিপরিষদের সদস্যরা অংশ নিয়েছেন। বাংলাদেশ থেকেও এর আগে যত সরকারপ্রধান অংশ নিয়েছেন, একই রীতি অনুসরণ করেছেন। তবে এবার প্রধান উপদেষ্টা অধ্যাপক মুহাম্মদ ইউনূসের সফরসঙ্গী হিসেবে তিনটি রাজনৈতিক দলের ছয়জন শীর্ষস্থানীয় নেতাও অংশ নেন। গুরুত্বপূর্ণ ইভেন্ট ও সাইড মিটিংগুলোতেও তাদের উপস্থিতি বিশ্বের অন্য দেশের সরকারপ্রধানরা উপভোগ করেন।\nনিউইয়র্কের মাঠে ‘বাংলাদেশের রাজনীতি’\nজাতিসংঘ সাধারণ পরিষদের ৮০তম অধিবেশনে যোগ দিতে প্রধান উপদেষ্টা তার সফরসঙ্গীদের নিয়ে যুক্তরাষ্ট্রে পৌঁছেন ২৩ সেপ্টেম্বর। এর চারদিন আগে ১৯ সেপ্টেম্বর নিউইয়র্কে গিয়ে জ্যাকসন হাইটসের এলমার্স্ট এলাকায় বড় ভাইয়ের বাড়িতে গিয়ে থিতু হই। জ্যাকসন হাইটস নিউইয়র্কের বাঙালিপাড়া হিসেবে পরিচিত। এখানকার দোকানগুলোর ক্রেতা-বিক্রেতাদের অধিকাংশই বাংলাদেশি। সংস্কৃতি, পরিবেশ-প্রকৃতি, চলন-বলন, ঝগড়া-বিবাধ, ভিলেজ-পলিটিক্স বা রাজনীতি নিয়ে তর্কাতর্কি ও এটা-সেটা নিয়ে ঝামেলা তৈরি এবং বিচার-আচারের মাধ্যমে মিটমাট করাÑ সবকিছুতেই ‘বাংলাদেশি সিস্টেম’।\nজ্যাকসন হাইটসের অলিগলিগুলোও যেন বাংলাদেশের কথা বলে। ঢাকার ফুটপাতের মতো সেখানেও ক্ষুদ্র ব্যবসায়ীরা টুকরিতে করে নিজের উৎপাদিত নানান জাতের শাক-সবজি ও ঘরে তৈরি পিঠা-পায়েস কিংবা হাতে তৈরি তৈজসপত্র নিয়ে টুকরি বা ছোট টেবিলে পসরা সাজিয়ে বসেন। বাঙালি ক্রেতারা সেটা বেশ আনন্দের সঙ্গেই কিনে দেশের মাটি ও মানুষের স্মৃতি রোমন্থন করেন। এমন দৃশ্য সেখানকার নিয়মিত ঘটনা।\nগ্রাম-বাংলার হাট-বাজারের মতোই জ্যাকসন হাইটস এলাকার অলিগলিতে ছোট ছোট চা-কফির দোকান, টংঘর ও বিরিয়ানির দোকানও রয়েছে অনেক। সামনের পাতানো বেঞ্চে বসে গরম চা-কফিতে চুমুকের সঙ্গে আড্ডার পাশাপাশি রাজনীতির কঠিন হিসাব-নিকাশও চলে গভীর রাত পর্যন্ত। সেখানে দেখা হলো, সঙ্গ পেলাম সাংবাদিকদের পরিচিত মুখ ড. কনক সারোয়ার ও ইলিয়াস হোসেনসহ বেশ কয়েকজন সাবেক সহকর্মীর। কখনো সখনো আমাদের মধ্যে শেখ হাসিনার সেই উক্তিÑ‘সাত সমুদ্দর আর তেরো নদী পাড়ি দিয়ে আমেরিকায় আমি যামু না’ আলোচ্য বিষয় হয়েছে।\nশেখ হাসিনার হুংকার ও আলোচনার শীর্ষে আমার দেশ\nযুক্তরাষ্ট্রের বিভিন্ন শহর ও প্রদেশে প্রতিটি রাজনৈতিক দলের শাখা রয়েছে। জাতীয় নেতারাও নিজ নিজ দলের ওইসব শাখার নেতাদের বেশ গুরুত্ব দেন। অবশ্য এর পেছনে কিছু যৌক্তিক কারণও রয়েছে। বাংলাদেশ থেকে যখনই কোনো সরকারপ্রধান যুক্তরাজ্য বা যুক্তরাষ্ট্র সফরে যান, তখন তাদের পক্ষে-বিপক্ষে মিছিল, সমাবেশ ও নানা ধরনের অনুষ্ঠানাদি একটি রেওয়াজে দাঁড়িয়েছে। এ পেশায় আসার পর থেকেই এগুলো দেখে আসছি। তবে এবারের ঘটনা ছিল সম্পূর্ণ ব্যতিক্রমধর্মী।\nপ্রধান উপদেষ্টা ও নোবেল বিজয়ী অধ্যাপক ড. মুহাম্মদ ইউনূস ও তার সফরসঙ্গীদের স্বাগত জানাতে বিএনপিসহ সমমনা রাজনৈতিক দলের যুক্তরাষ্ট্র শাখার নেতারা ব্যাপক আয়োজন করেন। পাশাপাশি তাদের কালো পতাকা প্রদর্শন করে সফরের প্রতিবাদ জানাতেও ক্ষমতাচ্যুত আওয়ামী লীগ এবং তাদের অঙ্গ ও সহযোগী সংগঠনের নেতারাও বড়সড় প্রস্তুতি নিয়েছিলেন। তবে, দুটি আয়োজনের মাত্রায় কিছুটা তফাৎ ছিল। আওয়ামী লীগের প্রতিটি সভা-সমাবেশ ও বিক্ষোভ তদারকি করেন স্বয়ং শেখ হাসিনা, যিনি ক্ষমতা হারিয়ে এখন ভারতের আশ্রয়ে রয়েছেন। সেখান থেকেই তিনি প্রতিনিয়ত দলটির যুক্তরাষ্ট্র শাখার নেতাদের সঙ্গে টেলিফোনে কথা বলে ‘ইউনূস হটাও’ কর্মসূচি সফল করার নির্দেশনা দেন। সঙ্গে ছিলেন শেখ হাসিনার যুক্তরাষ্ট্রে বসবাসকারী পুত্র সজীব ওয়াজেদ জয়, যিনি মাত্র কয়েক মাস আগে বাংলাদেশের নাগরিকত্ব ত্যাগ করে মার্কিন নাগরিকত্ব গ্রহণ করেছিলেন।\nপ্রধান উপদেষ্টা ড. মুহাম্মদ ইউনূস ও তার সফরসঙ্গী রাজনৈতিক দলের নেতাদের নিয়ে পলাতক শেখ হাসিনা যেসব পরিকল্পনা নিয়েছিলেন, সেগুলো যুক্তরাষ্ট্র প্রবাসী কার্যক্রম নিষিদ্ধ আওয়ামী লীগ এবং এর অঙ্গ ও সহযোগী সংগঠনের নেতাকর্মীদের সঙ্গে অনুষ্ঠিত ভার্চুয়াল বৈঠকে অংশ নিয়ে শেয়ার করেন। পরিকল্পনা বাস্তবায়নে অর্থ বরাদ্দ, ভারত ও যুক্তরাজ্যসহ ইউরোপের কয়েকটি দেশ থেকে ভাড়া করা মানবাধিকার সংগঠন ও সংস্থা এনে জাতিসংঘ সদর দপ্তরের সামনে জড়ো করা, পুস্তিকা প্রকাশ করে প্রচার করাÑএমন কিছু সিদ্ধান্ত শেখ হাসিনা নেতাকর্মীদের দেন। দুই দিনের বৈঠকের এমন আটটি অডিও ক্লিপ আমার হাতে এসে পৌঁছে। যথাযথ পক্রিয়ায় যাচাই-বাছাই ও সংবাদ তৈরির সব রীতিনীতি অনুস্মরণ করে তা নিউইয়র্ক থেকে ঢাকায় বার্তা সম্পাদকের বরাবরে পাঠাই।\n২৬ সেপ্টেম্বর আমার দেশ ‘আ.লীগ নেতাকর্মীদের হাসিনার নির্দেশ: নিউ ইয়র্ক থেকে কেউ যেন অক্ষত ফিরতে না পারে’ শিরোনামে লিড নিউজটি প্রকাশ করে। সংবাদের একটি অংশ ছিল এমনÑ‘স্থানীয় সময় আজ শুক্রবার দুপুর ১টায় জাতিসংঘের ৮০তম সাধারণ অধিবেশনে ভাষণ দেবেন অন্তর্বর্তীকালীন সরকারের প্রধান উপদেষ্টা। ওই সময় তার সফরসঙ্গী রাজনৈতিক নেতারাও উপস্থিত থাকবেন। বর্তমানে তারা জাতিসংঘ সদর দপ্তরের সন্নিকটে হোটেল আল হায়াতে অবস্থান করছেন।\nএদিন জাতিসংঘের সামনে ব্যাপক উপস্থিতি ঘটিয়ে বিশৃঙ্খলা সৃষ্টির পরিকল্পনা নিয়ে এগোচ্ছে যুক্তরাষ্ট্র আওয়ামী লীগ। তাদের সঙ্গে রয়েছে জুলাই বিপ্লবের পর বাংলাদেশ থেকে পালিয়ে যুক্তরাষ্ট্রসহ বিভিন্ন দেশে আশ্রয় নেওয়া দলের নেতাকর্মীরা।\nসংশ্লিষ্ট সূত্রে জানা গেছে, গত তিন দিন ধরে নিউ ইয়র্কের বিভিন্ন এলাকায় কমপক্ষে আটটি ঘরোয়া বৈঠক করে এসব বিষয়ে প্রস্তুতি নেওয়া হয়েছে।\nনিউ ইয়র্কে অবস্থিত বাংলাদেশের কনসাল জেনারেল কার্যালয়ের কর্মকর্তা, আওয়ামী লীগের একাধিক নেতা এ সভায় অংশ নেওয়া কয়েকটি গণমাধ্যমের প্রতিনিধি আমার দেশকে জানান, প্রতিটি সভায় ভার্চুয়ালি যুক্ত হয়ে কঠোর নির্দেশনা দিয়েছেন ভারতে পালিয়ে থাকা হাসিনা ও তার ছেলে মার্কিন নাগরিক সজীব ওয়াজেদ জয়। একটি সভায় হাসিনা প্রধান উপদেষ্টাসহ তার সফরসঙ্গী রাজনীতিকদের আক্রমণ করার নির্দেশ দেন। তিনি বলেন, ওরা কেউ যাতে অক্ষত যেতে না পারে; তোমরা সব ব্যবস্থা করবে।’\nসংশ্লিষ্ট সূত্রে আরো জানা গেছে, এসব কর্মসূচি বাস্তবায়নের জন্য যুক্তরাষ্ট্র শাখা আওয়ামী লীগ সভাপতি সিদ্দিকুর রহমানের মাধ্যমে অর্থের জোগান দিচ্ছেন জয়। জয় কিছুদিন আগে বাংলাদেশের নাগরিকত্ব ছেড়ে যুক্তরাষ্ট্রের নাগরিকত্ব নেন।\nজেকসন হাইটস এলাকায় দুদিন আগে হওয়া একটি সভায় উপস্থিত থাকা নাম প্রকাশে অনিচ্ছুক আওয়ামী লীগের এক কর্মী আমার দেশকে জানান, বৈঠক শুরুর কিছু সময় পর যুক্তরাষ্ট্র আওয়ামী লীগের সভাপতি ভিডিও কল করেন শেখ হাসিনার কাছে। বিমানবন্দরে বাংলাদেশি রাজনীতিবিদদের সফলভাবে হেনস্তা করার জন্য আওয়ামী লীগ নেতাকর্মীদের ধন্যবাদ দেন তিনি। সামনের কর্মসূচিগুলোও তিনি ওইদিনের মতোই সফল করতে বলেন। এ সময় হাসিনা বলেন, কোনোভাবেই কেউ যাতে অক্ষত ফিরতে না পারে, সে ধরনের পদক্ষেপ নিতে হবে।\nআওয়ামী লীগের ওই কর্মী আরো জানান, সভাটিতে সিদ্দিকুর রহমানের স্ত্রীও উপস্থিত ছিলেন। শেখ হাসিনার নির্দেশনায় আপত্তি করে তিনি বলেন, আইন ভাঙা যাবে না। আইনের ভেতরে থেকেই সর্বোচ্চটা করতে হবে। এ পর্যায়ে শেখ হাসিনা চিৎকার ও চেঁচামেচি করে ওঠেন। তিনি বলেন, ওদের (অন্তর্বর্তী সরকার) জন্য আবার দরদ কিসের? ওরা আইন দেখে আমাদের মারছে নাকি? ওরা তো আমাদের কিছুই আর বাকি রাখেনি। ওদের একটাকেও আমি ছাড়ব না। ওই সময় শেখ হাসিনার বক্তব্য ও আচরণ অসংলগ্ন ছিল।’\nবাংলাদেশে যখন দুপুর যুক্তরাষ্ট্রে তখন গভীর রাত। রাত-দিনের এ ব্যবধান আমাকে অনেক ভুগিয়েছে। তবে, এর মধ্যে বাংলাদেশ থেকে আমার দেশ’র এক পাঠক ফোন করে পূর্ব পরিচয়ের সূত্র ধরে রিপোর্টটির জন্য ধন্যবাদ জানিয়ে বললেন, ‘আমার মনে হয়Ñআপনি আপনার পেশাগত জীবনের সেরা রিপোর্টটি করে ফেলেছেন। আমরা প্রত্যাশা করবো প্রধান উপদেষ্টাসহ রাজনৈতিকগুলোর শীর্ষ নেতারা অক্ষত অবস্থায় সম্মান নিয়ে নিরাপদে দেশে আসবেন।’ যে কোনো ভালো রিপোর্টের জন্য একজন রিপোর্টার ধন্যবাদ পেলে সেটাই তার জন্য স্বীকৃতি। পেশাগত জীবনে এমন অনেক রিপোর্টের জন্যই অনেকের প্রশংসা ও ধন্যবাদ পেয়েছি। সেদিনের রিপোর্টটির জন্য বহুজনের কাছ থেকে যে ‘রেসপন্স’ পেয়েছিÑ এটি আমার জীবনের এক অনন্য পাওয়া। বিভিন্ন গণমাধ্যম ও ইউটিউব চ্যানেল রিপোর্টটি পর্যালোচনা করেছে। এর ফটোকার্ড বিভিন্ন সামাজিক যোগাযোগ মাধ্যমে ব্যাপক প্রচার হয়েছে।\nপ্রধান উপদেষ্টা, উপদেষ্টা পরিষদের সদস্য, সফরসঙ্গী রাজনৈতিক নেতারাসহ যুক্তরাষ্ট্র প্রবাসী বিভিন্ন শ্রেণি-পেশার বাংলাদেশি বংশোদ্ভূত নাগরিকরাও রিপোর্টটির জন্য শুভেচ্ছা জানিয়েছেন।\nরিপোর্টে যে ধরনের সংঘাত ও বিশৃঙ্খলার নির্দেশ শেখ হাসিনা দিয়েছিলেন তার সবই আওয়ামী লীগ ঘটানোর চেষ্টা করেছে। বিমানবন্দরে ডিম নিক্ষেপ থেকে শুরু করে অনেক ঘটনা ঘটেছে। বিএনপি ও সমমনা অন্যান্য রাজনৈতিক দল আওয়ামী লীগের কর্মসূচিকে নিজেদের প্রেস্টিজ ইস্যু হিসেবে নেয়। ২৬ সেপ্টেম্বর সকালেই তারা জাতিসংঘের সদর দপ্তরের সামনে আওয়ামী লীগের সমাবেশের স্থানটিতে বিপুল লোকসমাগম ঘটিয়ে তা দখলে নেয়। সকাল ১০টার দিকে আওয়ামী লীগের এক রাজ্য সভাপতি সমাবেশটি নিজেদের মনে করে সেখানে ঢুকে পড়েন। কোট ও টাই পরা ওই নেতাকে বিএনপির কর্মীরা চিনতে পেরে বেশ নাজেহাল করেন। একজন নেতা তার টাই ধরে টান দিলে গলায় ফাঁস লেগে যায়। এ অবস্থা দেখে দূরে দাঁড়িয়ে থাকা তার স্ত্রী ও কয়েকজন পুলিশ এসে তাকে উদ্ধার করে নিরাপদ দূরত্বে নিয়ে যায়। এ ঘটনাটি প্রচার হলে নিঝুম মজুমদারসহ অন্যান্য দেশ থেকে আসা আওয়ামী লীগের নেতারা আর প্রতিবাদ জানাতে আসেননি।\nএমন ঘটনায় বাংলাদেশ কমিউনিটি লজ্জিত কি না? এমন প্রশ্ন করা হয়েছিল নিউ ইয়র্কে বসবাসকারী বেশ কয়েকজন বাংলাদেশি নাগরিকের কাছে। তারা সে দেশের সরকারের বিভিন্ন গুরুত্বপূর্ণ পদে চাকরি করছেন। তাদের সবার বক্তব্য হচ্ছে, ‘আমরা এমন ঘটনার জন্য প্রস্তুত থাকি। জাতিসংঘের সাধারণ অধিবেশনের সময় প্রতি বছরই এমন ঘটনা ঘটে। এ ঘটনায় আমরা শুধু লজ্জিতই নই, মর্মাহতও বটে। জাতি হিসেবে আমরা বাংলাদেশিরা কতটা অসভ্য, এ ঘটনাগুলোই তার নিকৃষ্ট প্রমাণ।’\nবাংলাদেশিসহ অন্য দেশের বহু নাগরিকও তো যুক্তরাষ্ট্রে বসবাস করছেন। তারা এমন আন্দোলন বা বিক্ষোভ করছেন না কেন? এমন প্রশ্নও ছিল যুক্তরাষ্ট্রের একটি বিশ্ববিদ্যালয়ের বাংলাদেশি বংশোদ্ভূত একজন শিক্ষকের কাছে। জবাবে তিনি বলেন, অন্য দেশের যেসব নাগরিক এখানে বসবাস করেন, তাদের এত অলস সময় নেই। প্রত্যেকেই নিজেকে প্রতিষ্ঠিত করার জন্য কাজ করেন। তারা নিজ দেশকে ব্র্যান্ডিং করেন। পাল্টা প্রশ্ন করে তিনি বলেন, নিউইয়র্কে এখন ১৯০টির বেশি দেশের রাষ্ট্র ও সরকারপ্রধান কিংবা তাদের প্রতিনিধিরা উপস্থিত আছেন। বাংলাদেশ ছাড়া আর কোনো দেশের নাগরিকদের পক্ষে-বিপক্ষে আন্দোলন বা সভা-সমাবেশ কি আপনি দেখেছেন? অবশ্যই দেখেননি। কারণ, এ ক্ষেত্রে বাংলাদেশ সম্পূর্ণ ব্যতিক্রম। এ শহরে যত আইন ভঙ্গের কাজ হয়, তার অধিকাংশই করেন আমাদের দেশের নাগরিকরা। তারা দেশেও আইন মানেন না, বিশ্বের যেখানেই যান সেখানেও আইন মানতে অভ্যস্ত নন। এ ঘটনা যে শুধু এ বছর হয়েছে, তা নয়। আমি গত ২৫ বছর ধরেই এ ঘটনা দেখে আসছি। জাতিসংঘের সদর দপ্তরের সামনে বাংলাদেশি বংশোদ্ভূত নাগরিকদের পক্ষে-বিপক্ষে মিছিল ও বিক্ষোভ এখন একটি স্বাভাবিক ঘটনা হয়ে দাঁড়িয়েছে। অথচ জাতিসংঘের সম্মেলন উপলক্ষে বিশ্বের নানা প্রান্ত থেকে পরিবেশবিদ ও মানবাধিকার সংগঠনগুলো গোটা বিশ্বের কথা চিন্তা করে এখানে বিভিন্ন ধরনের পোস্টার ও প্ল্যাকার্ড নিয়ে জড়ো হন। তারা বিশ্ব নেতাদের দৃষ্টি আকর্ষণ করেন গোটা বিশ্বের সমস্যা নিয়ে।\nসবকিছু ছাপিয়ে বিশ্বনেতাদের নজর কাড়ে প্রধান উপদেষ্টার বক্তব্য\nনোবেল বিজয়ী অধ্যাপক ড. মুহাম্মদ ইউনূস একজন সুবক্তাও। প্রধান উপদেষ্টা হওয়ার আগেও তিনি বিভিন্ন আন্তর্জাতিক ফোরামে মোটিভেশনাল স্পিকার হিসেবে টানা বক্তব্য দিয়ে রেকর্ড গড়েছেন। তিনি মঞ্চে উঠলে বিপুল করতালি দিয়ে পুরো অনুষ্ঠানস্থল মাতোয়ারা করে তোলেন শ্রোতারা।\nপ্রধান উপদেষ্টা ভাষণ দেবেন বেলা ১১টায়। আমরা সেদিন সকাল ৯টার আগেই সদর দপ্তরের সামনে গিয়ে পৌঁছি। বাংলাদেশের সেশনের আগে ইসরাইলি প্রধানমন্ত্রী বেনইয়ামিন নেতানিয়াহুর বক্তব্যের পালা ছিল। ফিলিস্তিনের গাজায় গণহত্যা চালানো নেতানিয়াহুর অধিবেশন বাংলাদেশ বয়কট করে সদর দপ্তরেই ঢুকেনি। শুধু বাংলাদেশই নয়, ওই সময় যারাই সদর দপ্তরের ভেতরে ছিলেন তারা সবাই নেতানিয়াহুকে মানবতার শত্রু, গণহত্যাকারী ও রক্তপিপাসু হিসেবে আখ্যা দিয়ে অধিবেশন থেকে বেরিয়ে যান। নেতানিয়াহু যখন বক্তব্য দেন পুরো অডিয়েন্স ছিল প্রায় শূন্য। সদর দপ্তরের বাইরে মিডিয়া সেন্টারের বিশাল টিভি স্ক্রিনে এ দৃশ্য দেখেন বিশ্বের বিভিন্ন দেশের নামিদামি গণমাধ্যমের শত শত সাংবাদিক। একজন গণহত্যাকারীর প্রতি মানুষের ঘৃণা ও ক্ষোভের গভীরতা কতটুকু, তা ঘটনাস্থলে উপস্থিত না হলে আমারও অজানা থেকে যেত।\nনেতানিয়াহু বক্তব্য দিয়ে সদর দপ্তরের অধিবেশনস্থল থেকে বেরিয়ে যাওয়ার পর বিশ্বনেতা ও তাদের প্রতিনিধিরা আবার সেখানে প্রবেশ করেন। এর কিছুক্ষণ পর সফরসঙ্গী রাজনৈতিক নেতাদের নিয়ে অধিবেশনস্থলে প্রবেশ করেন বাংলাদেশের প্রধান উপদেষ্টা ড. মুহাম্মদ ইউনূস।\nঅধিবেশনের সভাপতি ভাষণ দেওয়ার জন্য প্রধান উপদেষ্টার নাম ঘোষণার সঙ্গে সঙ্গে সেখানে তুমুল করতালির শব্দ শোনা যায়। তিনি প্রায় পৌনে এক ঘণ্টা বক্তব্য দেন। পুরো সময় জুড়ে সেখানে পিনপতন নীরবতা বিরাজ করে। কিছু সময় পর পর অধিবেশনে অংশগ্রহণকারীরা মুহুর্মুহু করতালি দিয়ে তাকে অভিবাদন ও সমর্থন জানান।\nসাধারণ পরিষদের অধিবেশনে দেওয়া ভাষণে প্রধান উপদেষ্টা ড. ইউনূস বাংলাদেশের গণতন্ত্র, স্বচ্ছতা ও অংশগ্রহণমূলক শাসনব্যবস্থার প্রতি দৃঢ় অঙ্গীকারের কথা পুনর্ব্যক্ত করেন। তিনি বলেন, আগামী জাতীয় নির্বাচনকে অবাধ, সুষ্ঠু ও অংশগ্রহণমূলক করতে সরকার প্রস্তুত রয়েছে। জনগণ ও আন্তর্জাতিক অংশীদারদের কাছে এ আশ্বাস ছিল বাংলাদেশের গণতান্ত্রিক মূল্যবোধ রক্ষার অঙ্গীকার। প্রধান উপদেষ্টার সফরে বাংলাদেশের তিনটি রাজনৈতিক দলের প্রতিনিধিরা অংশ নেন। এটিই প্রথমবার, যেখানে বিভিন্ন দলের প্রতিনিধিরা একসঙ্গে এমন একটি গুরুত্বপূর্ণ বিদেশ সফরে গেলেন। তারা কূটনীতিক, প্রবাসী নেতৃবৃন্দ এবং ব্যবসায়িক প্রতিনিধিদের সঙ্গে গুরুত্বপূর্ণ বৈঠক করেন। এ উদ্যোগ বিশ্বকে বার্তা দিয়েছে যে বাংলাদেশ গণতান্ত্রিক, অবাধ ও সুষ্ঠু নির্বাচনের পথে ঐক্যবদ্ধ হয়ে এগোচ্ছে।\nলেখক:বিশেষ সংবাদদাতা, আমার দেশ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdjwiu9kk7hx",
    "title": "৭ ঘন্টায় ১২ লাখ টাকা পেলেন তাসনিম জারা",
    "publication_date": "2025-12-23T10:11:57+06:00",
    "keywords": "আমার-দেশ,এনসিপি,ডা.-তাসনিম-জারা",
    "body": "নির্বাচনী তহবিলে সাত ঘন্টায় ১২ লাখ টাকার বেশি অনুদান পেয়েছেন ঢাকা-৯ আসনের সংসদ সদস্য প্রার্থী ও জাতীয় নাগরিক পার্টির (এনসিপি) সিনিয়র যুগ্ম সদস্যসচিব ডা. তাসনিম জারা। মঙ্গলবার ভোরে সামাজিক যোগাযোগ মাধ্যম ফেসবুকে নিজের ভেরিফায়েড পেজে তিনি এ কথা জানান।\nফেসবুক পোস্টে তাসনিম জারা লিখেছেন, 'মাত্র ৭ ঘণ্টায় আপনারা ১২ লাখ টাকারও বেশি পাঠিয়েছেন। এতটা অভূতপূর্বভাবে আপনারা পাশে দাঁড়াবেন, তা সত্যিই আমাদের কল্পনার বাইরে ছিল। আপনাদের প্রতি আন্তরিক কৃতজ্ঞতা।'\nতাসনিম জারা জানান, তাদের মোট লক্ষ্যমাত্রা ৪৬ লাখ ৯৩ হাজার ৫৮০ টাকা। আর ৩৪ লাখ টাকা সংগ্রহ সম্পন্ন হলেই তহবিল সংগ্রহ বন্ধ করে দেওয়া হবে।\nতাসনিম জারা ফেসবুক পোস্টে লিখেছেন, 'আমরা অবগত আছি যে রাত (সোমবার) ২টার পর থেকে নির্ধারিত লিমিট অতিক্রম করার কারণে বিকাশে আর টাকা পাঠানো যাচ্ছে না। আপাতত ব্যাংক অ্যাকাউন্টের মাধ্যমে ডোনেশন গ্রহণ করা যাচ্ছে।'\nসোমবার নির্বাচনী তহবিল সংগ্রহ শুরু করেন তাসনিম জারা। সামাজিক যোগাযোগ মাধ্যমে পোস্টে দিয়ে তিনি সহায়তা চান।\nতাসনিম জারা সোমবার দিবাগত রাতে আরেকটি পোস্টে লিখেছেন, 'আপনাদের আগেই বলেছি আমরা স্বচ্ছভাবে টাকা উত্তোলন ও খরচ করবো। তাই আপনাদের সঙ্গে স্ক্রিনশট শেয়ার করছি। এ দুইটি অ্যাকাউন্ট শূন্য থেকে শুরু হয়েছে। আর্থিক স্বচ্ছতা বজায় রাখতে আপনাদেরকে সম্পূর্ণ হিসাব দেওয়া হবে।'\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdkbobjrycxs",
    "title": "টেলিভিশনের টকশো : সাংবাদিকতার মৃত্যু-পর্ব",
    "publication_date": "2025-12-23T10:00:32+06:00",
    "keywords": "সাংবাদিক",
    "body": "টকশোর ইতিহাস খুব পুরোনো নয়। শুরু রেডিওতে। ছোট আলাপ। সরল কথোপকথন। ১৯২০-এর দশক। আমেরিকা। শ্রোতা মোহিত। এটাই ছিল বীজ।\nটেলিভিশন এলো পরে। ১৯৫০-এর দশকেই শুরু হলো আসল খেলা। স্টিভ অ্যালেন। জনি কারসন। রাতের শো। হালকা রসিকতা। সুশৃঙ্খল আলোচনা। দর্শক মুগ্ধ। ফরম্যাটও প্রতিষ্ঠা পেল।\n৬০-এর দশকে টকশো আরো ধারালো হলো। ভিয়েতনাম যুদ্ধ। নাগরিক অধিকার আন্দোলন। রাজনীতি উঠে এলো স্টুডিওতে। টিভি হয়ে উঠল বিতর্কের যুদ্ধক্ষেত্র।\n৭০ থেকে ৮০Ñটকশো সমাজকে নেড়েচেড়ে দেখতে শুরু করল। বিবিসির ‘Question Time’ আলোচনায় আগুন ধরাল। ফিল ডোনাহিউ আমেরিকায় নতুন ট্রেন্ড তৈরি করলেন। মানুষ টকশো দেখত তথ্যের জন্য। বোঝার জন্য।\n৯০-এর দশকে দৃশ্য পাল্টে গেল। কেবল টিভি বাড়ল। টকশো হলো দুই ধারায় বিভক্ত। একদিকে গম্ভীর রাজনৈতিক বিতর্ক, অন্যদিকে সস্তা উত্তেজনার বাজার। চিৎকার। কান্নাকাটি। মেলোড্রামা। এই দ্বিতীয় ধারাই দ্রুত ছড়াল।\nবাংলাদেশে টকশোর উত্থান ২০০০-এর দশকের শুরু। চ্যানেল বাড়ল। অ্যাংকর বাড়ল। দর্শকও অভ্যস্ত হলো। ২০০৭-এর রাজনৈতিক অস্থিরতার সময় টকশো পরিণত হলো কেন্দ্রীয় মঞ্চে। রাতের নিয়মিত আড্ডা নয়Ñএকটা জাতীয় রাজনৈতিক ক্ষেত্র।\n২০১০-এর পর ছবিটা আরো পাল্টাল। টকশো হলো প্রতিদিনের রুটিন। বিশেষজ্ঞ, বিশ্লেষক, দলীয় প্রতিনিধিÑসবাই হাজির। কিন্তু সোশ্যাল মিডিয়ার যুগে এক নতুন চাপ জন্ম নিল। ভাইরাল হতে হবে। ঝগড়া লাগাতে হবে। চিৎকারে স্টুডিও গরম রাখতে হবে।\nএই তো টকশোর ইতিহাস। কথার মঞ্চ থেকে আমরা এসেছি উত্তেজনার কারখানায়। টকশোর বয়স বাড়ে। ফরম্যাট বদলায়। কিন্তু প্রশ্ন একটাইÑ আলোচনা কি এখনো বেঁচে আছে? নাকি আমরা শুধু শব্দ শুনছি?\nআমরা জানি, বাংলাদেশের মূলধারা মিডিয়া আজ এক অদ্ভুত সন্ধিক্ষণে দাঁড়িয়ে। সংবাদ ঘরগুলোয় তদন্ত নেই, অনুসন্ধান নেই, সত্যের সাধনা নেই। আছে কেবল আওয়াজ। সেই আওয়াজের নতুন মঞ্চÑটেলিভিশনের টকশো। কথা হওয়ার কথা ছিল যুক্তিতে। কিন্তু যা হচ্ছে তা শুধু ঝগড়া এবং তা-ও বস্তির ঝগড়ার মতো। লাইভে চলছে অশ্লীল গালাগালি।\nস্টুডিওতে ক্যামেরা, লাইট, ব্যাকড্রপÑসব আছে। নেই শুধু সাংবাদিকতা।\nঅনেক অ্যাংকরের পড়াশোনা নেই। সাংবাদিকও নন। তবু তারা ‘শো’ চালান। আর শো বলতে বোঝেন চিৎকার, খোঁচা, অপমান, মরিয়া হয়ে ভাইরাল হওয়া। স্টুডিওর ভেতরেই তৈরি হচ্ছে ইউটিউব থাম্বনেইল-‘দারুণ ঝগড়া’, ‘লাইভে গালি’, ‘অমুককে একহাত নিল তমুক’।\nটেলিভিশনের পর্দা আজ তথ্যের প্ল্যাটফর্ম নয়। হয়ে গেছে বিনোদনজনিত উত্তেজনার বাজার। দর্শকরাও দেখতে দেখতে অভ্যস্ত হয়ে গেছে। রাজনীতি বুঝতে নয়, মারামারি দেখতে। যুক্তি শুনতে নয়, ‘ধোলাই’ দেখতে। শো’র সঞ্চালক যেন রেফারি ননÑসে নিজেই ঝগড়ার সক্রিয় অংশ।\nএ দেশে টকশোর একটা সময় ছিল। মানুষ দেখত বিষয় বোঝার জন্য। বিশেষজ্ঞরা আসতেন বিশ্লেষণ দিতে। এখন বিশেষজ্ঞের চাহিদা বেশি নয়। চাহিদা বেশি পক্ষ-বিপক্ষের গলাবাজদের। সাংবাদিকতা নেই। শুধু প্রচার আছে। প্রদর্শনী আছে। আছে উত্তেজনার ব্যবসা।\nএই অবস্থা কীভাবে তৈরি হলো?\nপ্রথমত, আমাদের অনেক চ্যানেলের ব্যবস্থাপনা সাংবাদিকতার মান দেখেন না। দেখেন কন্টেন্ট কত ‘দর্শক টানতে’ পারে।\nদ্বিতীয়ত, টকশোর দায়িত্বে এমন মানুষদের বসানো হয় যাদের রাজনৈতিক পক্ষপাত স্পষ্ট। দলবাজ। অসাংবাদিক। ফলে টেবিলের চারদিকে আসল আলোচনা নয়Ñদলগত লড়াই।\nতৃতীয়ত, সোশ্যাল মিডিয়ার লাইক-শেয়ার-ভিউয়ের বাজার পুরো মিডিয়াকে গ্রাস করেছে। ‘ভাইরাল’ আজ পেশাগত মানদণ্ড হয়ে গেছে।\nটকশোর নেতিবাচক প্রভাব এখন রাজনীতিকে সরাসরি আঘাত করছে। ৫ আগস্টের গণঅভ্যুত্থানের পর মানুষ ভেবেছিলÑরাজনীতি বদলাবে। ভাষা বদলাবে। আচরণ বদলাবে। কিন্তু টেলিভিশনের টকশোগুলো সেই সম্ভাবনাকে উল্টো দিকে ঠেলে দিচ্ছে।\nস্টুডিওতে যে ঝগড়া, অপমান, বিদ্বেষ ছড়ানো হয় তা সরাসরি নেমে যাচ্ছে রাজনৈতিক মাঠে। রাজনৈতিক কর্মীরা নিজেদের কথাবার্তা সাজাচ্ছে টিভির কথার মতো করে।\nচিৎকার, হুমকি, তাচ্ছিল্যÑএসব এখন রাজনৈতিক সংস্কৃতির আদি রূপ হয়ে উঠছে। ফলে প্রতিহিংসা বেড়েছে। উত্তেজনা বেড়েছে। সহিংস ঘটনাও ঘটছে। রাজনীতি শান্ত হচ্ছে না; বরং আরো কলুষিত হচ্ছে।\nসোশ্যাল মিডিয়া তো এই আগুনে ঘি ঢালছে। টকশো’র ক্লিপ ভাইরাল হয়। প্রত্যেক পক্ষ তার পক্ষের আক্রমণাত্মক অংশ শেয়ার করে। কমেন্ট সেকশনে শুরু হয় আরেক দফা যুদ্ধ। গালিগালাজ স্বাভাবিক। অপমান স্বাভাবিক। রাজনৈতিক কর্মীরা সোশ্যাল মিডিয়ায় পরস্পরকে মানুষ হিসেবেও মানতে চাইছে না।\nটকশো আজ তথ্যের জায়গা নয় উত্তেজনার উৎস। এই উত্তেজনা রাজনীতিকে বিপজ্জনকভাবে প্রভাবিত করছে। যে পরিবর্তন মানুষ আশা করেছিল, সেই পরিবর্তনকে আছড়ে ফেলে দিচ্ছে পর্দার ঝগড়া।\nএখন প্রশ্নÑটকশো কি রাজনীতিকে সচেতন করবে, নাকি রাজনীতি টকশোর আগুনে আরো পুড়বে?\nযোগাযোগ বিশেষজ্ঞরা আশঙ্কা করছেন এভাবে চললে টকশোয় আর গণতান্ত্রিক আলাপচারিতা হবে না। এ হবে শুধু উত্তেজনা তৈরির যন্ত্র। তাদের ভাষায় ‘যে শো দর্শককে জ্ঞানী করে না, তথ্য দেয়, দর্শকদের সমৃদ্ধ করে না, সে শো গণমাধ্যম নয়Ñএটা শুধু প্রদর্শনী।’ আরো এক বিশেষজ্ঞ বলেছেন, ‘বাংলাদেশের অধিকাংশ টকশো এখন ‘ক্রাইসিস-থিয়েটার’। উদ্দেশ্য সমস্যা সমাধান নয়; সমস্যা বিক্রি করা।’\nতাদের মতে, বিশ্বাসযোগ্য টকশোর তিনটি শর্ত ১. প্রস্তুত অ্যাংকর, ২. প্রাজ্ঞ অতিথি ও ৩. সুস্থ বিতর্কের পরিবেশ। এই তিনটির কোনোটিই আমরা নিয়মিত পাই না। ফলে শো হয়, কিন্তু আলোচনা হয় না।\nবাংলাদেশের টকশো সংস্কৃতিকে বাঁচাতে হলে কিছু কঠিন সত্য স্বীকার করতে হবেÑ\n* ভাইরাল সংস্কৃতি সাংবাদিকতাকে ধ্বংস করছে\n* চিৎকার কখনো বিশ্লেষণ নয়\n* অ্যাংকরের প্রস্তুতি শোর মান নির্ধারণ করে\n* দর্শককে বিনোদিত করা নয়Ñসচেতন করাই টেলিভিশনের দায়িত্ব\nটকশো কখনো বিনোদনমূলক হতে পারে, কিন্তু সেটি তথ্য ও যুক্তির ভিত্তিতে না হলে তা কেবল কর্কশ শব্দে পরিণত হয়। আজ আমাদের ঠিক সেটাই শুনতে হচ্ছেÑশব্দ।\nআশার কথাÑমানুষ এখন টকশোতে ক্লান্ত। তারা মানসম্মত আলাপ চায়। এটাই সুযোগ। চ্যানেলগুলো চাইলে টকশোগুলোকে আবার জ্ঞান ও তথ্যভিত্তিক করতে পারে। দরকার শুধু পেশাদারিত্ব, প্রস্তুতি এবং সৎ মনোভাব। যেদিন এই তিনটি ফিরে আসবে, সেদিন টকশো আবার সাংবাদিকতার আসনটি ফিরে পাবে। আর সেই পথচলায় উপস্থাপকদের ভূমিকাÑঅত্যন্ত গুরুত্বপূর্ণ।\nসরদার ফরিদ আহমদ : সাবেক সাধারণ সম্পাদক, ঢাকা সাংবাদিক ইউনিয়ন\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdd6j5xi2yku",
    "title": "ওয়াটারগেট কেলেঙ্কারির শ্বাসরুদ্ধকর কাহিনি",
    "publication_date": "2025-12-23T09:57:59+06:00",
    "keywords": "আমার-দেশ,গণমাধ্যম",
    "body": "ওয়াশিংটন পোস্টের প্রথম পৃষ্ঠার নিচের দিকে ১৯৭২ সালের ১৮ জুন প্রকাশিত একটি শিরোনাম ছিল ‘ডেমোক্রেটিক অফিসে আড়িপাতার ষড়যন্ত্রে জড়িত পাঁচজন আটক’। প্রতিবেদনে বলা হয়, ওয়াশিংটনে ওয়াটারগেট অফিস কমপ্লেক্সে ডেমোক্রেটিক ন্যাশনাল কমিটির (ডিএনসি) অফিসের অভ্যন্তরে একদল চোরকে গ্রেপ্তার করা হয়েছে।\nওই খবরের জেরে পরের দুই বছর নানা ঘটনাপ্রবাহ ওয়াশিংটনকে প্রকম্পিত করে। এতে যুক্তরাষ্ট্রের ইতিহাসে প্রথম কোনো প্রেসিডেন্টকে পদত্যাগ করতে হয় এবং চিরতরে বদলে যায় দেশটির রাজনীতি।\nওয়াশিংটন পোস্টের দুজন তরুণ রিপোর্টার কার্ল বার্নস্টেইন এবং বব উডওয়ার্ডকে ওই প্রতিবেদনের দায়িত্ব দেওয়া হয়। উডওয়ার্ডের নোট থেকে জানা যায়, তিনি পুলিশ সূত্র থেকে জানতে পারেন ওই চোরেরা এসেছিল মায়ামি থেকে। তারা সার্জিক্যাল গ্লোব পরেছিল এবং তাদের সঙ্গে ছিল হাজার হাজার ডলার। একটি সূত্র জানায়, এটা ছিল ‘পেশাদার অভিযানের মতো’।\nএর পরের দিন উডওয়ার্ড ও বার্নস্টেইন যে প্রতিবেদনটি দেন, তা আরো বহু খবরের পথ খুলে দেয়। সেদিনের প্রতিবেদনের শিরোনাম ছিলÑ‘গ্রেপ্তারদের মধ্যে জিওপির নিরাপত্তা সহযোগীও রয়েছেন’। জিওপি মানে গ্র্যান্ড ওল্ড পার্টি বা রিপাবলিকান পার্টি। প্রতিবেদনে বলা হয়, চোর জেমস ম্যাককর্ড ছিলেন প্রেসিডেন্ট রিচার্ড নিক্সনের দ্বিতীয় দফা নির্বাচন কমিটির বেতনভুক্ত কর্মী। পরের দিন নিক্সন ও তার চিফ অব স্টাফ এইচআর হল্ডম্যান গোপনে আলোচনা করেন যে, এফবিআইয়ের ওই চুরির অনুসন্ধান বন্ধ করতে কীভাবে সিআইএকে কাজে লাগানো যায়। তবে আনুষ্ঠানিক বক্তব্যে হোয়াইট হাউসের মুখপাত্র বলেন, এরকম একটি ছোটখাটো চুরির ঘটনা নিয়ে তিনি কোনো মন্তব্য করবেন না।\nকয়েক সপ্তাহের মধ্যেই উডওয়ার্ড ও বার্নস্টেইন প্রতিবেদন করেন যে, চুরির ঘটনা তদন্তে নিয়োজিত গ্র্যান্ড জুরি দুজনকে সাক্ষ্যের জন্য তলব করেছে, যারা নিক্সনের সঙ্গে হোয়াইট হাউসে কাজ করেছেন। তাদের একজন হলেন সিআইএর সাবেক কর্মকর্তা এ হোয়ার্ড হান্ট, অন্যজন এফবিআইয়ের সাবেক গুপ্তচর জি গর্ডন লিডি। তারা ডেমোক্রেটিক অফিসের পাশের একটি হোটেল কক্ষ থেকে ওয়াকিটকির মাধ্যমে চোরদের নির্দেশনা দিচ্ছিলেন। পরে ওই দুজনও দণ্ডিত হন।\nবার্নস্টেইন জানতে পারেন যে, মায়ামিতে একজন চোরের অ্যাকাউন্টে নিক্সনের পুনর্নির্বাচন ক্যাম্পেইন থেকে ২৫ হাজার ডলার জমা করা হয়েছে। এ তথ্য নিয়ে প্রতিবেদনের শিরোনাম হয়Ñ‘আড়িপাতায় সন্দেহভাজনকে নির্বাচনি তহবিল থেকে অর্থদান’। প্রতিবেদনে বলা হয়, সাবেক বাণিজ্যমন্ত্রী এবং নিক্সনের মুখ্য তহবিল সংগ্রহকারী মরিস স্টানসকে ওই অর্থের চেক দেওয়া হয়েছে। ওই প্রতিবেদনের মাধ্যমে ওয়াশিংটন পোস্ট ডেমোক্রেটিক অফিসে চুরির ঘটনাকে নিক্সনের তহবিল সংগ্রহ অভিযানের সঙ্গে যুক্ত করে।\nওয়াশিংটন পোস্টের ওই দুই রিপোর্টার ঘটনাটিকে অনুসরণ করে চলছিলেন। এর মধ্যে উডওয়ার্ড নির্ভর করতেন এফবিআইয়ের ঊর্ধতন কর্মকর্তা মার্ক ফেল্টের ওপর। তিনি ছিলেন অজ্ঞাতনামা সূত্র। ওই চুরির ঘটনা তদন্তের রিপোর্ট দেখার সুযোগ ছিল ফেল্টের। ফলে ওয়াশিংটন পোস্টের রিপোর্টাররা অন্য সূত্র থেকে যেসব তথ্য পেতেন, তার সত্যাসত্য নিশ্চিত করতেন ফেল্ট। ঘটনাপ্রবাহ কোন দিকে গড়াচ্ছে এবং এখন কোন দিকে রিপোর্টারদের খোঁজখবর নেওয়া উচিত, সে পরামর্শও দিতেন ফেল্ট। ফেল্টের নাম কখনো প্রকাশ করেননি উডওয়ার্ড। সহকর্মীদের সঙ্গে আলোচনাকালে তিনি ফেল্টকে ‘ডিপ থ্রোট’ বলে পরিচয় দিতেন।\nঘটনার ৩৩ বছর পর ২০০৫ সালে ফেল্টের পরিচয় প্রকাশ পায়। বস্তুত তিনি নিজেই সেটা প্রকাশ করেন।\nনিক্সন ১৯৭২ সালের নির্বাচনের জন্য প্রচার চালাতে থাকেন আর উডওয়ার্ড ও বার্নস্টেইন ওই ঘটনা নিয়ে কয়েকটি বিশেষ রিপোর্ট প্রকাশ করেন। এর মধ্যে একটি ছিল অ্যাটর্নি জেনারেল জন মিশেল ডেমোক্রেট দলের তথ্য পেতে গোপন তহবিল থেকে অর্থ খরচ করতেন। নিক্সনের পক্ষ থেকে তার সহযোগীরা ব্যাপক রাজনৈতিক গুপ্তচরবৃত্তি ও নাশকতা চালান।\nতবে অন্যান্য সংবাপত্রে এসব খবর উপেক্ষা করা হয়। ১৯৭২ সালের নভেম্বরের নির্বাচনে বিশাল জয় পান নিক্সন। হোয়াইট হাউসের পক্ষ থেকে ওয়াশিংটন পোস্টের প্রতিবেদনকে পক্ষপাতদুষ্ট ও বিভ্রান্তিকর আখ্যা দিয়ে নিন্দা করা অব্যাহত রাখা হয়। পত্রিকাটির প্রকাশক ক্যাথেরিন গ্রাহাম নিক্সন প্রশাসনের হুমকি ও হয়রানির ঘটনায় উদ্বেগ প্রকাশ করেন।\nসিআইএর সাবেক কর্মকর্তা হোয়ার্ড হান্ট জানান, হোয়াইট হাউস তাকে এবং তার সহযোগীদেরও টাকা দিয়েছে। ওই মামলার বিচারের প্রধান ছিলেন স্পষ্টভাষী জন সিরিকা। তিনি নিজেই তদন্তের দায়িত্ব নেন এবং অভিযুক্তদের সত্য বলতে বাধ্য করেন। এতে হান্ট ও অন্য চোরেরা নিজেদের দোষ স্বীকার করেন। রায়ে অভিযুক্তদের সাজা হয়।\nহান্টের টাকা নেওয়ার দাবির পর হোয়াইট হাউসের আইনজীবী নিক্সনকে গোপনে বলেন, তার প্রেসিডেন্সিতে ‘ক্যানসার বাসা বেঁধেছে’। অবশেষে এফবিআই যখন হোয়াইট হাউসের দাবি নাকচ করে দেয়, তখন শীর্ষ কর্মকর্তাদের বিরুদ্ধে মিথ্যা হলফনামা ও বিচারে বিঘ্ন সৃষ্টির মামলা হয়। ১৯৭৩ সালের এপ্রিলে চিফ অব স্টাফ হাল্ডম্যান, অ্যাটর্নি জেনারেল রিচার্ড ক্লেইনডিয়েনস্টসহ নিক্সনের চারজন শীর্ষ সহযোগীকে বরখাস্ত করা হয়। এতে উডওয়ার্ড ও বার্নস্টেইনের প্রতিবেদনের সত্যতা প্রতিষ্ঠিত হয়।\nএর কিছুদিনের মধ্যেই ওয়াটারগেট কেলেঙ্কারি পরিপূর্ণ জাতীয় কেলেঙ্কারিতে রূপ নেয়। বিষয়টি নিয়ে দুটি তদন্ত কমিটি গঠন করা হয়। এর একটির নেতৃত্বে ছিলেন স্পেশাল প্রসিকিউটর আর্চিবল্ড কক্স এবং অন্যটিতে নর্থ ক্যারোলাইনার সিনেটর সাম এরভিন। তিনি ছিলেন সিনেট ওয়াটারগেট কমিটির চেয়ারম্যান। উদারপন্থি কক্স ছিলেন হার্ভার্ড ল স্কুলের অধ্যাপক আর রক্ষণশীল ডেমোক্র্যাট এরভিন ছিলেন সাংবিধানিক আইনে বিশেষজ্ঞ। তিনি সাত সদস্যের কমিটির নেতৃত্ব দেন। সিনেটের ওয়াটারগেট কমিটির শুনানি টেলিভিশনে প্রচার করা হতো। এরভিন তার কঠিন সব প্রশ্নের জন্য জাতীয়ভাবে আলোচনায় চলে আসেন।\nএ সময় নিক্সনের অন্য সহযোগীদের আরো কুকীর্তি ফাঁস হতে থাকে। জানা যায়, নিক্সন তার প্রতিপক্ষকে হয়রানি করার জন্য অভ্যন্তরীণ গোয়েন্দাগিরি চালাতে তরুণ এক কর্মকর্তাকে দায়িত্ব দেন। সাম এরভিন এটাকে ‘গেস্টাপো মানসিকতা’ বলে মন্তব্য করেন। এরই মধ্যে হোয়াইট হাউসের শীর্ষস্থানীয় এক কর্মকর্তা সপক্ষ ত্যাগ করেন এবং জানান, নিক্সন এ ঘটনা ধামাচাপা দেওয়ার পরিকল্পনা সম্পর্কে জানতেন।\nতবে সবচেয়ে স্পর্শকাতর তথ্য ফাঁস হয় ১৯৭৩ সালের জুলাইয়ে। তখন হোয়াইট হাউসের সহযোগী আলেক্সান্ডার বাটারফিল্ড সিনেট কমিটিকে জানান, নিক্সন গোপনে ওভাল অফিসে তার ফোনকল ও কথোপকথন রেকর্ড করেন। সাম এরভিন ও কক্স ওই টেপ তলব করেন। তবে নিক্সন তা দিতে অস্বীকৃতি জানান। এ নিয়ে সাংবিধানিক বিরোধ দেখা দিলে বিষয়টি সুপ্রিম কোর্টে গড়ায়।\nদীর্ঘ আলোচনার পর হোয়াইট হাউস ওই রেকর্ডের লিখিত সারসংক্ষেপ দিতে সম্মত হন। সিনেটর এরভিন এটা মেনে নিলেও তা প্রত্যাখ্যান করেন স্পেশাল প্রসিকিউটর কক্স। নিক্সন তখন কক্সকে বরখাস্ত করার জন্য অ্যাটর্নি জেনারেল রিচার্ডসনকে নির্দেশ দেন। অ্যাটর্নি জেনারেল ওই নির্দেশ অমান্য করে নিজেই পদত্যাগ করেন। তার সহকারী উইলিয়াম রাকলেশঅসও একই পথ অনুসরণ করেন। এ পর্যায়ে সলিসিটর জেনারেল রবার্ট বর্ক ভারপ্রাপ্ত অ্যাটর্নি জেনারেলের দায়িত্ব নিয়েই কক্সকে বরখাস্ত ও তার কমিটিকে বাতিল করেন।\nওই ঘটনায় ওয়াশিংটনে রাজনৈতিক ঝড় শুরু হয়। এটা ‘স্যাটারডে নাইট ম্যাসাকার’ হিসেবে পরিচিতি পায়। সে সময় নিক্সনকে অভিশংসনের দাবি জোরালো হয়ে ওঠে। বাধ্য হয়ে তিনি একজন নতুন স্পেশাল প্রসিকিউটর নিয়োগ দেন। তিনি হলেন টেক্সাসের খ্যাতনামা আইনজীবী লিওন জাওরস্কি। ১৯৭৩ সালের ৩১ ডিসেম্বর জাওরস্কির প্রতিবেদনে বলা হয়, চুরির ঘটনায় অভিযুক্ত সাতজন ছাড়াও ওয়াটারগেট কেলেঙ্কারিতে আরো ১২ জন দোষ স্বীকার করেছেন। এছাড়া আরো চারজনের বিরুদ্ধে ফৌজদারি মামলা দায়েরের প্রস্তুতি চলছে। নিক্সন এসব দাবি অস্বীকার করে বলেন, তিনি কোনো অন্যায় করেননি। তিনি পদত্যাগের দাবিও নাকচ করে দেন।\n১৯৭৪ সালের জানুয়ারিতে বার্ষিক স্টেট অব দ্য ইউনিয়ন ভাষণে নিক্সন বলেন, ওয়াটারগেট নিয়ে এক বছর অনেক হয়েছে, আর নয়। কিন্তু এ ইস্যু বিপন্ন প্রেসিডেন্টের পিছু ছাড়ছিল না। স্পেশাল প্রসিকিউটর জাওরস্কি এবং সিনেট ওয়াটারগেট কমিটি হোয়াইট হাউসের কাছে রেকর্ডের টেপ ও অনুলিপি চাইতে থাকে। এদিকে নিক্সনের জনপ্রিয়তাও কমতে থাকে। এ পর্যায়ে প্রেসিডেন্টকে অভিশংসন করার উদ্যোগ নেয় সংসদের নিম্নকক্ষ প্রতিনিধি পরিষদ।\n১৯৭৪ সালের এপ্রিলে নিক্সন টেপ ও অনুলিপি সরবরাহের ঘোষণা দেন। হোয়াইট হাউসে তার আলোচনার বিষয়বস্তু জেনে মানুষ স্তব্ধ হয়ে যায়। এতে দেখা যায়, তহবিল সংগ্রহে ব্ল্যাকমেইল করার মতো বিষয় নিয়েও প্রেসিডেন্ট আলোচনা করেছেন। ওই বছরের জুনে খবর প্রকাশ হয়, ২১ ডেমোক্র্যাট সদস্য নিক্সনের অভিশংসনের পক্ষে ভোট দেবেন। ১৯৭৪ সালের ২৬ জুলাই নিক্সনকে অভিশংসনের প্রস্তাব তোলা হয়।\nনিক্সনের টেপ প্রকাশ হলে দেখা যায়, তিনি ওই চুরির ঘটনা সম্পর্কে সবকিছুই জানতেন এবং একে ধামাচাপা দেওয়ার চেষ্টায় নেতৃত্ব দেন। ওই টেপটি ‘দ্য স্মোকিং গান’ হিসেবে পরিচিতি পায়। টেপ প্রকাশের পর নিক্সনের জনসমর্থন তলানিতে ঠেকে। ওই সময় তার ঘনিষ্ঠ সহযোগীরা তাকে বলেন, তিনি পদত্যাগ না করলে তার অভিশংসন অবধারিত।\nওয়াটারগেটের প্রতিবেদন নিয়ে উডওয়ার্ড ও বার্নস্টেইনের লেখা অল দ্য প্রেসিডেন্ট’স মেন বই বেস্ট সেলার হয়। বিষয়টি নিয়ে তৈরি সিনেমাও হয় সুপারহিট।\n২০০৫ সালের ৩১ মে ওয়াশিংটনের সবচেয়ে বড় গোপনীয় বিষয় ফাঁস হয়। ভ্যানিটি ফেয়ার ম্যাগাজিনের এক প্রতিবেদনে জানানো হয়, ওয়াটারগেট কেলেঙ্কারির সূত্র ‘ডিপ থ্রোট’ ছিলেন এফবিআইয়ের শীর্ষস্থানীয় কর্মকর্তা মার্ক ফেল্ট। ওই তথ্য প্রকাশের সময় ফেল্টের বয়স প্রায় ৯০ বছর। জীবনসায়াহ্নে এসে তিনি নিজেই তার পরিচয় প্রকাশ করতে আগ্রহী হয়ে ওঠেন। পরে উডওয়ার্ড ও বার্নস্টেইন এবং ওয়াশিংটন পোস্টের সম্পাদকও তার পরিচয় নিশ্চিত করেন।\nলক্ষণীয় ব্যাপার হচ্ছে, এর আগে ডিপ থ্রোটের পরিচয় নিয়ে বহু গবেষণা হয়েছে। তবে কেউই তার আসল পরিচয় বের করতে সক্ষম হননি। তিন দশকের বেশি সময় ধরে ওই দুই রিপোর্টারও কখনো তার নাম-পরিচয় প্রকাশ করেননি।\nকী অসাধারণ পেশাদারি সততা!\nলেখক :বার্তা সম্পাদক, আমার দেশ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdk829mjymnx",
    "title": "যুক্তরাষ্ট্রে মেক্সিকো নৌবাহিনীর বিমান বিধ্বস্ত, নিহত ২",
    "publication_date": "2025-12-23T09:50:48+06:00",
    "keywords": "যুক্তরাষ্ট্র,আমার-দেশ,মেক্সিকো",
    "body": "যুক্তরাষ্ট্রের টেক্সাসের উপকূলে মেক্সিকো নৌবাহিনীর একটি বিমান বিধ্বস্ত হয়ে অন্তত দুইজন নিহত হয়েছে। মেক্সিকো নৌবাহিনী সোমবার বিষয়টি নিশ্চিত করেছে।\nবিবৃতিতে বলা হয়েছে, মানবিক মিশনের অংশ হিসেবে বিমানটিতে আটজন যাত্রী ছিলেন। দুর্ঘটনার পর চারজনকে জীবিত উদ্ধার করা হয়েছে এবং দুইজনের মৃত্যু হয়েছে। বিমানটিতে থাকা আরও দুইজনকে উদ্ধারে মার্কিন কোস্ট গার্ডের সঙ্গে সমন্বয়ে অভিযান চলছে।\nদুর্ঘটনাটি ঘটে বিমানটি টেক্সাসের গালভেস্টনে অবতরণের সময়। এটি একটি বিশেষ মেডিকেল পরিবহন মিশনে অংশ নিয়েছিল, যা মেক্সিকোর একটি ফাউন্ডেশনের সঙ্গে সমন্বিতভাবে পরিচালিত হচ্ছিল। এই ফাউন্ডেশনটি গুরুতর দাহজনিত আঘাতপ্রাপ্ত শিশুদের চিকিৎসায় কাজ করে।\nফ্লাইট ট্র্যাকিং ওয়েবসাইট ফ্লাইট র‍্যাডার অনুযায়ী, বিমানটি মেরিদা, ইউকাটান থেকে ১৮:৪৬ জিএমটি সময়ে উড্ডয়ন করেছিল এবং শেষবার ২১:০১ জিএমটি সময়ে গালভেস্টন বে এলাকায় শোলস ইন্টারন্যাশনাল এয়ারপোর্টের কাছে দেখা গিয়েছিল।\nসূত্র: এফপি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdiuhcunqabc",
    "title": "গণমাধ্যম কর্মীদের যে পাঁচটি জিনিস জানা জরুরি",
    "publication_date": "2025-12-23T09:46:45+06:00",
    "keywords": "আমার-দেশ",
    "body": "কেবল নির্বাচনের দিন ভোটার তার পছন্দের প্রার্থী ঠিক করে এমন না, প্রচারণা-সামাজিক মাধ্যমে অজস্র তথ্য ধারাবাহিকভাবে ভোটারকে প্রভাবিত করতে পারে। গবেষণা বলছে, ভুয়া খবর আর প্রোপাগান্ডা খুব সহজেই ভোটারদের মন পরিবর্তন করে ফেলতে পারে নিমিষে। ফলে ভোটার খুব ভেবে-চিন্তে যোগ্য প্রার্থীকে ভোট দেওয়ার স্বাভাবিক প্রক্রিয়া, সেটিও ব্যাহত হয়।\nএক. গুজব শুধু ফেসবুক থেকে আসে না\nআমরা অনেক সময় ধরে নিই, ভুয়া খবর মানেই ফেসবুক পোস্ট, ইউটিউব লাইভ বা ভুয়া কোনো পেজ। কিন্তু বাস্তবে দেখা গেছে, এসবের বাইরে অনেক বিভ্রান্তিকর তথ্যের শুরুই হয় মূলধারার গণমাধ্যম থেকে; বা টিভি টকশো, অনলাইন পোর্টাল এমনকি পত্রিকার অসাবধানী শিরোনাম থেকে।\nপরে সেই খবরই কপি-পেস্ট হয়ে হাজার হাজার পোস্টে ছড়িয়ে পড়ে। তাই সাংবাদিকরা শুধু ভুয়া খবরের শিকার নন, কখনও কখনও নিজেরাই গুজবের উৎসও হয়ে যান।\nদুই. তথ্যযুদ্ধ চালানো হতে পারে দেশের বাইরে থেকেও\nআজকের ডিজিটাল দুনিয়া সীমান্ত মানে না। বাংলাদেশের নির্বাচনকে ঘিরে ভারতসহ একাধিক দেশের কিছু টিভি গণমাধ্যম ও অজস্র মাধ্যমে  অতিরঞ্জিত বা নিছক প্রোপাগান্ডা কারো চোখ এড়ায়নি।  পরে সেগুলোই আবার আমাদের দেশের ফেসবুক, হোয়াটসঅ্যাপ এমনকি গণমাধ্যম হয়ে ঘুরেফিরে এসেছে। ফলে ‘বিদেশি মিডিয়া বলছে’ বা ইংরেজিতে বলেছে বলেই সত্য ধরে প্রচার করা যাবে না। নির্বাচন কাভার করা সাংবাদিকদের তাই এখন থেকে বিদেশি সোর্সের খবরও স্থানীয় বাস্তবতা আর অন্য উৎস দিয়ে মিলিয়ে দেখতে হবে। কেননা, দেখা গেছে,  ২০১৬ সালে মার্কিন প্রেসিডেন্সিয়াল নির্বাচনে রাশিয়ার ভূমিকা, ফ্রান্সসহ ইউরোপের অনেক দেশে ভিন্ন দেশ থেকে নির্বাচন এবং নির্বাচনে ভোটারদের মতকে ডিজিটাল মাধ্যমে প্রভাবিত করার চেষ্টা এখন ওপেন সিক্রেট। বাংলাদেশেও তা হতে পারে।\nতিন. ভুয়া খবর ঠেকাতে দিতে হবে আরো বেশি বেশি তথ্য\nআমাদের দেশে অনেক দিন সত্যিকারের কোনো নির্বাচন না থাকলেও অভিজ্ঞতা থেকে বলা যায়, নির্বাচনের সময় গুঞ্জন ওঠে—‘গোপন জরিপ হয়ে গেছে’, ‘ফলাফল ঠিক হয়ে গেছে’, ‘অমুক দেশ অমুক দলকে সমর্থন করছে’ ইত্যাদি। এসব অপ্রমাণিত গুজব বা ভুয়া খবর মূলত জনগণের কাছে যথাযথ তথ্য না থাকলেই ডালপালা গজিয়ে সবচেয়ে বেশি কাজ করে।\nগণমাধ্যমের ভূমিকা শুধু বলে দেওয়া নয় যে ‘এই খবরটি গুজব’, বরং ব্যাখ্যা করা। ভুয়া জরিপের বেলায় বলা জরিপ কীভাবে হয়, আমরা কী জানি, কী জানি না, কোন কোন তথ্য এখনো অপ্রমাণিত। অভিজ্ঞতায় দেখা গেছে,  যত দ্রুত, বিস্তারিত ও বিশ্বাসযোগ্য তথ্য পাওয়া যায়, তত দ্রুত উত্তেজনা প্রশমিত করা যায়।\nচার. ভিন্নমত বলে প্রচারে যেন ‘ফলস ব্যালেন্স’ তৈরি না হয়\nনির্বাচনে সরকারের বা বিরোধী দলের আলোচনা-সমালোচনা থাকবেই, থাকা উচিতও। সেই সমালোচনা প্রকাশের জায়গা গণমাধ্যমকে দিতে হবে। কিন্তু ভিন্নমত প্রচার করতে গিয়ে অনেক সময় মিডিয়াগুলো ফলস ব্যালেন্স তৈরি করে পুরো ন্যারেটিভকে ঘুরিয়ে দেয়। অক্সফোর্ড ইউনিভার্সিটি প্রেস থেকে প্রকাশিত একটি গবেষণাপত্রে ডেকলান ফাহি দেখিয়েছেন, ‘ব্যালেন্স’ বা দুই পক্ষকে সমান গুরুত্ব দেওয়ার চেষ্টায় সাংবাদিকরা কীভাবে বিভ্রান্তিকর মতগুলোকে সামনে নিয়ে আসে। যেমন, তিনি তার বিশ্লেষণ করা প্রতিবেদনগুলোতে দেখিয়েছেন, মানবসৃষ্ট জলবায়ু পরিবর্তন নিয়ে বিশেষজ্ঞদের প্রায় শতভাগ ঐকমত্য থাকলেও অল্প কয়েকজন ভিন্নমতের বিজ্ঞানীর বক্তব্যকেও সমান গুরুত্ব দেওয়া হয়েছিল। যেখানে ‘ভিন্নমত’ সম্বলিত বিজ্ঞানীরা জলবায়ু পরিবর্তনকেই অস্বীকার করত যা একেবারেই অবৈজ্ঞানিক। এতে পাঠকের মনে হতে থাকে, দুই পক্ষ বোধ হয় সমান। মিডিয়ার এই পরিস্থিতিকেই গবেষকেরা ‘ভ্রান্ত ভারসাম্য’ (false balance) হিসেবে আখ্যা দিয়েছেন। তাই ভিন্নমত বলেই কারো বিভ্রান্তিকর, উসকানিমূলক বা সন্ত্রাস উসকে দেয় এমন ভাষ্য প্রচার করা সঠিক না।\nপাঁচ. সবার আগে খবর নয়, সবার আগে নির্ভুল ও বিস্তারিত খবর\nঅনলাইন ও টেলিভিশনের দৌড়ে সবাই চায় সবার আগে ‘এক্সক্লুসিভ’ দিতে। কিন্তু এখন সাধারণ মানুষও জানে ভুয়া খবর কত সহজে ছড়ায়। এতে একই সঙ্গে গণমাধ্যমের উপরেও জনগণের আস্থা কমে আসছে।\nতাই নির্বাচন কাভারেজের সময় তাই হয়তো কোনো খবর কয়েক মিনিট দেরিতে যাবে, কিন্তু তার মধ্যে যদি একটি বাড়তি ফোনকল করা যায়, একটি অতিরিক্ত সূত্র মিলিয়ে দেখা যায়, কিংবা অন্তত একটি ছোট বক্সে লেখা যায়, ‘খবরটি নিশ্চিত’ বা ‘এখনো নিশ্চিত করা যায়নি’; তাহলে পাঠক-দর্শকের আস্থা বাড়বে, কমবে না।\nআগামী নির্বাচনগুলোতে সাংবাদিকদের কাজ শুধু দ্রুত খবর দেওয়া নয়; দায়িত্বশীলভাবে তথ্যের এই জটিল ভুবনে নাগরিকদের পথ দেখানোও। গণমাধ্যম যদি নিজের ভূমিকা বুঝে একশন নিতে পারে, তাহলে উপকৃত হবে সমাজ, রাষ্ট্র, সর্বোপরি জনগণ, আস্থায় বাড়বে গণমাধ্যমের।\nমিনহাজ আমানইনফরমেশন ইন্টেগ্রিটি গবেষক\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdb5tzmxvv5r",
    "title": "রিহ্যাবের আবাসন মেলা শুরু কাল",
    "publication_date": "2025-12-23T09:45:41+06:00",
    "keywords": "রিহ্যাব",
    "body": "প্রতি বছরের মতো রিয়েল এস্টেট খাতের সর্ববৃহৎ আয়োজন রিহ্যাব আবাসন মেলা আগামীকাল বুধবার শুরু হচ্ছে। রাজধানীর চীন মৈত্রী সম্মেলন কেন্দ্রে আয়োজিত চার দিনব্যাপী এই মেলা চলবে ২৭ ডিসেম্বর পর্যন্ত। এবারের মেলায় আবাসনসহ বিভিন্ন প্রতিষ্ঠানের ২২০টি স্টল থাকবে।\nগতকাল সোমবার রাজধানীর সিরডাপ মিলনায়তনে রিয়েল এস্টেট অ্যান্ড হাউজিং অ্যাসোসিয়েশন অব বাংলাদেশ (রিহ্যাব) মেলার সার্বিক প্রস্তুতি ও উদ্দেশ্য তুলে ধরতে এক সংবাদ সম্মেলনের আয়োজন করে। এতে লিখিত বক্তব্য পাঠ করেন সংগঠনটির সভাপতি মো. ওয়াহিদুজ্জামান।\nসংবাদ সম্মেলনে জানানো হয়, বুধবার (২৪ ডিসেম্বর) বেলা ১১টায় উদ্বোধনী অধিবেশন অনুষ্ঠিত হবে। এতে প্রধান অতিথি থাকবেন রাজধানী উন্নয়ন কর্তৃপক্ষের চেয়ারম্যান ইঞ্জিনিয়ার মো. রিয়াজুল ইসলাম। উদ্বোধনী অধিবেশন শেষে দর্শনার্থীদের জন্য মেলা উন্মুক্ত করা হবে। পরবর্তী দিনগুলোতে সকাল ১০টা থেকে রাত ৯টা পর্যন্ত প্রদর্শনী চলবে।\nরিহ্যাব সভাপতি বলেন, চলতি বছরের মেলা আবাসন খাতের স্থবিরতা কাটাতে সহায়তা করবে বলে আমাদের বিশ্বাস। সম্প্রতি সংশোধিত ড্যাপ ও ঢাকা মহানগর ইমারত বিধিমালার গেজেট প্রকাশের মাধ্যমে সেই প্রতিবন্ধকতা অনেকাংশে দূর হয়েছে। তিনদিন ছুটি থাকায় এবারের মেলায় অনেক লোকসমাগম হবে বলে আশা করছি। তিনি বলেন, এ খাতে জীবিকা নির্বাহ করছে অন্তত ৫০ লাখ মানুষ। মেলায় দর্শনার্থীদের জন্য সিঙ্গেল ও মাল্টিপল এন্ট্রি টিকিটের ব্যবস্থা রাখা হয়েছে। টিকিট বিক্রি থেকে প্রাপ্ত অর্থ সম্পূর্ণভাবে দুস্থ মানুষের কল্যাণে ব্যয় করা হবে।\nপ্রতিদিন র‌্যাফেল ড্রয়ের মাধ্যমে আকর্ষণীয় পুরস্কার থাকবে বলেও জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdw3tq8y9gtp",
    "title": "গুলির ঘটনায় সেই এনসিপি নেতার বান্ধবী আটক",
    "publication_date": "2025-12-23T09:42:37+06:00",
    "keywords": "খুলনা,আমার-দেশ,গুলি",
    "body": "জাতীয় শ্রমিক শক্তির খুলনা বিভাগীয় আহ্বায়ক মো. মোতালেব শিকদারকে গুলির ঘটনায় পুলিশ তনিমা তন্বি নামে এক তরুণীকে আটক করেছে। সোমবার দুপুরে এই তরুণীর ভাড়া বাসায় মোতালেব গুলিবিদ্ধ হয়েছিল বলে নিশ্চিত হয় পুলিশ।\nডিবির ওসি তৈমুর ইসলাম রাত সোয়া ১০ টার দিকে আটকের বিষয়টি নিশ্চিত করলেও বিস্তারিত তথ্য পরে জানাবেন বলে জানান।\nএর আগে রাত সাড়ে ৮ টার দিকে খুলনা প্রেসক্লাবে সংবাদ সম্মেলন করেন গুলিবিদ্ধ মোতালেবের স্ত্রী ফাহিমা তাসলিম ঝুমুর। তিনি বলেন, তার স্বামীকে কারা কেন গুলি করেছে তা তন্বী ও তার স্বামী মিরাজকে গ্রেপ্তার করে জিজ্ঞাসাবাদ করলে জানা যাবে।\nঝুমুর অভিযোগ করেন, তার স্বামী রোববার রাতে খুলনা মেডিকেল কলেজ হাসপাতালে এক রোগীকে দেখতে যান। এরপর তিনি আর বাসায় ফিরে আসেননি। সোমবার সকালে তারা জানতে পারেন, তাকে গুলি করা হয়েছে।\nভুক্তভোগীর স্ত্রী বলেন, তার স্বামীকে কে বা কারা গুলি করেছে—তা এখনো রহস্যজনক। এই ঘটনার সুষ্ঠু তদন্ত ও প্রকৃত দোষীদের চিহ্নিত করতে তিনি পুলিশ প্রশাসনের কাছে জোর দাবি জানান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdxkk0vq5jmb",
    "title": "নতুন বিপ্লব, পুরোনো অভ্যাস : গণমাধ্যম কি বদলাতে পারবে?",
    "publication_date": "2025-12-23T09:42:26+06:00",
    "keywords": "আমার-দেশ,গণমাধ্যম",
    "body": "এক ভার্চুয়াল আলোচনায় লন্ডনপ্রবাসী অধ্যাপক তৈমুর শরীফ সরাসরি প্রশ্ন ছুড়ে দিলেন সম্পাদক মাহমুদুর রহমানের উদ্দেশে, ‘এরপর যদি বিএনপি ক্ষমতায় আসে এবং তারা যদি আওয়ামী লীগের মতো একই রকম ফ্যাসিবাদী আচরণ করে, তাহলে আপনাদের ভূমিকা কী হবে?’\nসময়টা ছিল আওয়ামী ফ্যাসিবাদী শাসনকাল। বাংলাদেশের মানুষ তখন গণমাধ্যমসহ রাষ্ট্রের সব প্রতিষ্ঠানকে ক্ষমতার দাসত্ব করতে দেখে হতাশ। আলোচনা চলছিল সাউথ এশিয়ান পলিসি ইনিশিয়েটিভের একটি ওয়েবিনারে। আলোচনার বিষয় ছিল ফ্যাসিবাদের কবল থেকে উত্তরণ ও প্রবাসীদের করণীয়। আমি ছিলাম সঞ্চালকের ভূমিকায়। ভাবছিলাম, সম্পাদক মাহমুদুর রহমান সাহেব এই প্রশ্নের কী জবাব দেবেন। দেখলাম তিনি বিন্দুমাত্র দ্বিধা না করে বললেন, ‘আমাদের ভূমিকা একই থাকবে। আমরা জনগণের পক্ষেই কথা বলব। কেউ যদি দেশ ও দেশের মানুষের স্বার্থের বাইরে কোনো কাজ করে, তাদের বিরুদ্ধেও আমাদের লড়াই একইভাবে জারি থাকবে।’\nজুলাই বিপ্লবের পর গত বছর ডিসেম্বরে ‘আমার দেশ’ আবার নতুন করে চালু হলো। বিপ্লবের পর দেশে নতুন এক রাজনৈতিক রূপান্তরের টালমাটাল সময়। দেশের প্রতিষ্ঠানগুলো ঘুরে দাঁড়ানোর চেষ্টা করছে। সংবাদমাধ্যমগুলোও তাদের বাকস্বাধীনতা ফিরে পেয়েছে। কিন্তু দেশের একটি বড়সংখ্যক গণমাধ্যম আসন্ন ক্ষমতাসীন পক্ষকে খুশি করতে এখন থেকেই তোষামোদ শুরু করেছে। এ ক্ষেত্রে ব্যতিক্রম ছিল ‘আমার দেশ’। গত এক বছর তাদের ভূমিকা বিশ্লেষণ করলে পাঠকরা আমার সঙ্গে একমত হবেন যে সম্পাদক মাহমুদুর রহমান তাঁর কথা রেখেছেন। তিনি তাঁর ‘আমার দেশ’ টিম নিয়ে বস্তুনিষ্ঠ সাংবাদিকতা করেছেন, কাউকে ছাড় দেননি। আর তাই গত ১৯ অক্টোবর বৃহত্তম রাজনৈতিক দলের কেন্দ্রীয় অফিসে ‘আমার দেশ’ সাংবাদিক নগ্ন আক্রমণের শিকার হলেন।\nমাহমুদুর রহমান বিএনপি-জামায়াত জোট সরকারের সময় জ্বালানি উপদেষ্টার দায়িত্বে ছিলেন। ব্যক্তিগতভাবে তিনি শহীদ প্রেসিডেন্ট জিয়াউর রহমানের বাংলাদেশি জাতীয়তাবাদকে ধারণ করেন, এটা সবারই জানা। কিন্তু পাঠকরা নিশ্চয়ই সাংবাদিকতার ময়দানে তাঁর ও ‘আমার দেশ’ টিমের নিরপেক্ষতা, দায়িত্বশীলতা ও পেশাদারিত্বের নজিরই দেখতে পান। ঠিক যেমন ফুটবল খেলায় একজন ধারাভাষ্যকার বা রেফারি ব্যক্তিগত জীবনে মোহামেডান, আবাহনী বা যেকোনো দলের সমর্থক হতে পারেন, কিন্তু ম্যাচে রেফারি বা বিশ্লেষক হিসেবে তার কাজ হচ্ছে পক্ষপাতহীন দায়িত্ব পালন। অন্যথায়, শুধু খেলাটাই নষ্ট হয় না, খেলোয়াড় ও দর্শকদের বিশ্বাস ভেঙে যায় এবং পুরো ক্রীড়াব্যবস্থার প্রতিই আস্থাহীনতা সৃষ্টি হয়। সাংবাদিকতার ক্ষেত্রেও তাই। ব্যক্তিগত মত থাকতেই পারে, তবে পক্ষপাত নয়। সংবাদ পরিবেশনের সময় ব্যক্তিগত মতকে পাশে সরিয়ে রেখে সত্য ও ন্যায়ের পক্ষে দাঁড়াতে হয়। একজন সাংবাদিককে দায়িত্ব পালনে নিরপেক্ষ, বস্তুনিষ্ঠ, সত্যনিষ্ঠ ও ন্যায়নিষ্ঠ হতে হয়। সাংবাদিকতা তার দায়িত্ব থেকে বিচ্যুত হলে জনগণ শুধু আস্থাই হারায় না, একটি জাতি বা রাষ্ট্রের মূল কাঠামোও ভেঙে যায়।\nআসুন, এবার দেখা যাক অপসাংবাদিকতা কীভাবে একটি রাষ্ট্রকাঠামোতে আঘাত হানতে পারে। একটি রাষ্ট্রকাঠামো মূলত তিনটি গুরুত্বপূর্ণ অঙ্গের সমন্বয়ে গঠিত : ১. সরকার, ২. বণিক বা ব্যবসায়ী গোষ্ঠী ও ৩. জনগণ।\nপ্রথম দুটি অঙ্গ, অর্থাৎ সরকার ও বণিকগোষ্ঠী, তৃতীয় অঙ্গে (জনগণ) চেয়ে স্বভাবতই অধিক ক্ষমতাবান হয়ে থাকে। সরকার তার পুলিশ, প্রশাসন ও সশস্ত্র বাহিনী নিয়ে প্রবল ক্ষমতাবান। আর ওদিকে বণিক বা ব্যবসায়ী গোষ্ঠীর হাতে আছে বিপুল অর্থের জোর। অন্যদিকে জনগণের একমাত্র সম্বল তার কণ্ঠ আর গণমাধ্যম হচ্ছে জনগণের এই কণ্ঠের কণ্ঠস্বর। জনসাধারণ সংখ্যাগরিষ্ঠ হলেও যদি তার কণ্ঠস্বর, অর্থাৎ সংবাদমাধ্যম, তার দায়িত্ব থেকে বিচ্যুত হয়ে সরকার অথবা বণিকদের প্রচারমাধ্যমে পরিণত হয়, তাহলে সমাজের এই তৃতীয় অঙ্গটি দুর্বল হয়ে পড়ে।\nঠিক যেমন একটি রাষ্ট্রের তিনটি পা সরকার, বণিক ও জনগণ। এর মধ্যে যেকোনো একটি পা যদি অক্ষম অথবা দুর্বল হয়ে পড়ে, তাহলে সেই রাষ্ট্র খোঁড়া হয়ে যেতে বাধ্য। দেড় দশক ধরে এই তৃতীয় পাটিকে মেরে, কেটে, গুম করে, তার ভোটের অধিকার কেড়ে নিয়ে শুধু নিস্তেজ করাই হয়নি, পুরো দেশটাকেই খোঁড়া করে ফেলা হয়েছিল। আর জনগণের কণ্ঠস্বর গণমাধ্যম, এই বোধ ও চর্চার অভাবে শুধু তার বিশ্বাসযোগ্যতাই হারায়নি, বরং রীতিমতো ফ্যাসিবাদী সরকার ও লুটেরা বণিকদের ক্রীড়নকে পরিণত হয়েছিল।\nসাংবাদিকতার মূলনীতি অত্যন্ত স্পষ্ট। উদাহরণস্বরূপ, আমেরিকান প্রেস ইনস্টিটিউটের মতে, ‘সাংবাদিকতার প্রথম আনুগত্য নাগরিকদের প্রতি’ এবং এটি অবশ্যই রাষ্ট্র ক্ষমতার একটি স্বাধীন পর্যবেক্ষক বা ‘ওয়াচ ডগ’ হিসেবে কাজ করবে। কিন্তু নিয়তির কী পরিহাস! দু-একটি ব্যতিক্রম ছাড়া বাংলাদেশের অধিকাংশ গণমাধ্যম এই উদ্দেশ্য ও অবস্থান থেকে বিচ্যুত হয়ে রীতিমতো ‘বাইজি’তে পরিণত হয়েছিল। শিল্পী (Artist) ও বাইজির মধ্যে মৌলিক পার্থক্যটি হলো উদ্দেশ্য ও অবস্থান। যখন কোনো শিল্পী এই মৌলিক উদ্দেশ্য ও অবস্থান থেকে বিচ্যুত হন, তখন তিনি আর শিল্পী থাকেন না; তিনি পরিণত হন বাইজিতে। বাইজি হলো সেই পণ্য, যে শক্তি ও সম্পদের ফাঁদে অসহায় শিকার হয়ে রাজরাজড়া ও ক্ষমতাবানদের মনোরঞ্জনের জন্য নাচে।\nঅনুরূপভাবে, যে সাংবাদিক জনগণকে বাদ দিয়ে অত্যাচারী সরকারের অনুগত হন, সরকারের ‘ওয়াচ ডগ’ না হয়ে তাদের ‘পোষা ডগ’ হিসেবে কাজ করেন অথবা মাফিয়াদের উচ্ছিষ্টভোগী হন—তাকে কি ‘বাইজি সাংবাদিক’ বলা ভুল হবে? যারা সরকারের লাগামহীন দুর্নীতি, লুটপাট এবং জনগণের ওপর অত্যাচারের বৈধতা দিতে গিয়ে অনুগত দাসের মতো আচরণ করেন, তারা সাংবাদিকতার মর্যাদা হারান। এই কারণে সমাজের মানুষ তখন তাদের ‘বুদ্ধি-বেশ্যা’ নামে অভিহিত করত। আর আমি এই গোষ্ঠীকেই ‘বাইজি সাংবাদিক’ নামে আখ্যা দিচ্ছি।\nএই বাইজি সাংবাদিকতাই ফ্যাসিবাদকে এত বছর জিইয়ে রেখেছিল, অলিগার্ক বণিকদের জন্য লুটের পথ উন্মুক্ত রাখতে প্রত্যক্ষ বা পরোক্ষভাবে সহায়তা করেছিল। কিন্তু সেসব তো ছিল অতীতের কষ্টের কথা। আমাদের এখনকার ভাবনা হলো : বিপ্লব-পরবর্তী সময়ে গণমাধ্যমের ভূমিকা কী হবে। তারা কি পারবে তাদের পুরোনো অভ্যাস পরিবর্তন করে গণমাধ্যমের জন্য নতুন সংস্কৃতি গড়তে? তারা কি পারবে দেশে সুস্থ রাজনৈতিক সংস্কৃতির প্রবর্তনে সঠিক ভূমিকা রাখতে? নাকি আগের মতোই, প্রচার বাড়ানোর প্রতিযোগিতা এবং অর্থ ও সুযোগ-সুবিধার লোভে, অসুস্থ বিতর্ক উসকে দেবে আর ক্ষমতার পদলেহন করবে?\n৫ আগস্টের গণঅভ্যুত্থান শুধু ক্ষমতার পটপরিবর্তন নয়, এটি বাংলাদেশের রাজনৈতিক চরিত্রকে আমূল পরিবর্তনের এক ঐতিহাসিক সুযোগ তৈরি করেছে। দীর্ঘকাল ধরে আমাদের রাজনীতিকে গ্রাস করে রেখেছিল এক অসুস্থ সংস্কৃতি, যার প্রধান বৈশিষ্ট্য ছিল—দলবাজি, সহিংসতা, চাঁদাবাজি, লুটপাট এবং ঘৃণার চাষ। এই সংস্কৃতি সৎ ও যোগ্য নেতৃত্ব জন্ম নেওয়ার পথ রুদ্ধ করে দিয়েছিল।\nকিন্তু বিপ্লবের পরপরই দেশের প্রধান বিশ্ববিদ্যালয়গুলোয় অনুষ্ঠিত ছাত্র সংসদ নির্বাচন যেন আমাদের নতুন সংস্কৃতির আলোকরেখা দেখাল। সেখানে ছিল না কোনো গোলাগুলি বা পাল্টাপাল্টি ধাওয়া। এই নির্বাচনগুলো প্রমাণ করেছে, আমাদের তরুণ সমাজ বিভক্তি-বিদ্বেষ-হানাহানি দূর করে সত্য, সাহস, সেবা আর সৌহার্দ্যের সংস্কৃতি প্রতিষ্ঠা করতে প্রস্তুত। এগুলো শুধু নির্বাচন ছিল না, বরং ছিল একটি নতুন রাজনৈতিক সংস্কৃতির ভিত্তি স্থাপন—যেখানে ভিন্নমত থাকবে, প্রতিযোগিতা থাকবে, কিন্তু সবকিছু হবে শালীনতা ও মর্যাদার সঙ্গে।\nনব-সংস্কৃতির এই আলোকরেখা এগিয়ে নিতে ও প্রজ্বালিত রাখতে এবং জাতীয় রাজনৈতিক সংস্কৃতি বিকাশের গুরুদায়িত্বে এখন মিডিয়াকে মূল কাণ্ডারির ভূমিকা পালন করতে হবে। মিডিয়াকে একই সঙ্গে ভালোকে ভালো বলে মূল্যায়ন করতে হবে এবং ক্ষমতার রন্ধ্রে থাকা সব অন্যায়কারীকে, তারা যেই হোক না কেন, কঠোর জবাবদিহির কাঠগড়ায় দাঁড় করাতে হবে। পুরোনো অভ্যাস ঝেড়ে ফেলে ‘বাইজি’ সাংবাদিকতাকে পরিহার করতে হবে।\nতবে সাংবাদিকতার পথ মোটেই সহজ নয়, অত্যন্ত কণ্টকাকীর্ণ। ‘আমার দেশ’-এর গত ১৫ বছরের ভয়াবহ সংগ্রামের দিকে তাকালেই আমরা বুঝতে পারি এই চলা কঠিন হলেও বিশাল সম্মানের। আমার দেশ-এর এই দীর্ঘ লড়াই সব গণমাধ্যমের অনুপ্রেরণা হতে পারে। যখন সবাই ফ্যাসিবাদের ভয়ে কম্পমান অথবা ক্ষমতার চাটুকারিতায় ব্যস্ত, তখন স্রোতের বিপরীতে গিয়ে একটি সংবাদপত্র কীভাবে তাদের ভূমিকা রেখেছিল, তার কয়েকটি নজির নিচে দেওয়া হলোÑ\nআমার দেশ দেখিয়েছে, জনগণের স্বার্থরক্ষায় তারা আপসহীন। এই আপসহীনতাই তাদের জনগণের প্রকৃত কণ্ঠস্বর হিসেবে প্রতিষ্ঠা করেছে এবং শক্তিধর মহলকে ভয় পেতে বাধ্য করেছে। এই অন্ধকার সময়েও ‘আমার দেশ’ ছিল একটি ব্যতিক্রম। এটা শুধু একটি পত্রিকা নয়, এটা একটি প্রতিরোধের নাম। এ কারণেই ফ্যাসিবাদী আওয়ামী সরকার এবং ভারতীয় আধিপত্যবাদী শক্তি এই পত্রিকাটিকে সবচেয়ে বেশি ভয় পেত। তাদের ভয় ছিল এতটাই যে, বাংলাদেশে প্রকাশ বন্ধ হওয়ার পরও যখন ২০২০ সালে ইউকে থেকে অনলাইনে এটি আবার চালুর উদ্যোগ নেওয়া হয়, তখন ফ্যাসিস্ট শেখ হাসিনা তার রাষ্ট্রযন্ত্রের সর্বশক্তি নিয়ে তা বন্ধ করতে ঝাঁপিয়ে পড়ে।\nশেখ হাসিনার শাসনামলে ২০১৩ সালের এপ্রিল মাসে ‘আমার দেশ’ পত্রিকা জোরপূর্বক বন্ধ করে দেওয়া হয়, সম্পাদককে কারাবন্দি করা হয় এবং সাংবাদিকদের নির্যাতনের শিকার হতে হয়। জেল থেকে বেরিয়ে সম্পাদক মাহমুদুর রহমান ও সাংবাদিক অলিউল্লাহ নোমান নির্বাসন গ্রহণ করেন, তবে হাল ছাড়েননি। তারা ২০২০ সালের সেপ্টেম্বর মাসে প্রবাস থেকেই আবার অনলাইনে ‘আমার দেশ’ চালু করেন। আমি নিজেও এই টিমের সঙ্গে যুক্ত হই ডেপুটি এডিটর হিসেবে। পত্রিকাটি আবার চালু হতেই দেশ থেকে পাঠকের প্রবেশাধিকার ব্লক করে দেওয়া হয়, যাতে বাংলাদেশের মানুষ পত্রিকাটি পড়তে না পারে। শুধু তাই নয়, ঢাকার মিন্টো রোডের গোয়েন্দা কার্যালয় থেকে শত শত সাইবার আক্রমণ চালানো হয় এবং ভুয়া কপিরাইট ক্লেইম করে বন্ধ করার চেষ্টা চলে। এই প্রবল আক্রমণের মুখে মাত্র চার মাসের মধ্যেই ২০২০ সালের ডিসেম্বরে ‘আমার দেশ’ আবার বন্ধ হয়ে যায়। কিন্তু আমরা দমে যাইনি। ২০২২ সালের মার্চে আমরা আবার চালু করি, আক্রমণ চলে, কিন্তু আমরা থামিনি। অবশেষে, ২০২৫ সালের ৫ আগস্টের গণঅভ্যুত্থান যখন বাংলাদেশে ফ্যাসিবাদের পতন ঘটায়, তখন ‘আমার দেশ’ বিজয়ী বেশে বাংলাদেশের মাটিতে ফিরে আসে।\nএকটি সংবাদমাধ্যমের সংগ্রামের এই ইতিহাস যেকোনো গণমাধ্যমের জন্য অনুপ্রেরণার উৎস হতে পারে। বিপ্লব-পরবর্তী দেশ গঠনে ও নতুন রাজনৈতিক সংস্কৃতি সৃষ্টিতে গণমাধ্যমের সঠিক ভূমিকা নিরূপণে এটি হতে পারে অন্যতম পাথেয়।\n৫ আগস্টের বিপ্লব আমাদের বিভক্তি-বিদ্বেষ-হানাহানি দূর করে সত্য, সাহস, সেবা আর সৌহার্দ্যের সংস্কৃতি নির্মাণ করার সুযোগ দিয়েছে। এ সময় গণমাধ্যমের দায়িত্ব দ্বিগুণ। তাদের অবশ্যই ভালো কাজকে উৎসাহ দিতে হবে; যেমন, ছাত্রসংসদ নির্বাচনের মাধ্যমে উদ্ভূত নতুন রাজনৈতিক সংস্কৃতিকে সমর্থন জানানো। অন্যদিকে, পুরোনো ফ্যাসিবাদী প্রবৃত্তি যদি কোনো নতুন ক্ষমতাকেন্দ্রের মধ্যে দেখা যায়, তবে তাকে অবিলম্বে জনসমক্ষে নিয়ে আসতে হবে।\nআসলে, এই দ্বৈত দায়িত্ব পালনে ধর্মীয় অনুশাসনও গণমাধ্যমকে পথ দেখায়। পবিত্র কোরআনের নির্দেশ : ‘তা’মুরুনা বিল মা’রুফি ওয়া তানহাওনা আনিল মুনকার’—অর্থাৎ ‘তোমরা সৎকাজে আদেশ করো এবং অসৎকাজে নিষেধ করো। (সুরা আল-ইমরান, ১১০) একই সঙ্গে সংবাদ প্রচারের ক্ষেত্রে কঠোর সত্যনিষ্ঠা দাবি করে হাদিস : ‘কোনো ব্যক্তির মিথ্যাবাদী হওয়ার জন্য এটাই যথেষ্ট যে, সে যা শোনে (যাচাই না করেই) তা প্রচার করে।’ (সহিহ মুসলিম) এই মূলনীতিগুলো মেনে চললে বিপ্লব-পরবর্তী মানুষের প্রত্যাশিত নতুন রাজনৈতিক সংস্কৃতি গড়ে তোলা অবশ্যই সম্ভব হবে।\nসাংবাদিক সমাজকে মনে রাখতে হবে, এ সময় তাদের কলমই পারে জাতীয় বিবেককে জাগিয়ে তুলতে। যদি অধিকাংশ মিডিয়া তাদের পুরোনো অভ্যাস ত্যাগ করে, ‘আমার দেশ’-এর মতো সাহস ও আপসহীনতা নিয়ে জনগণের পক্ষে দাঁড়ায়, তবেই বাংলাদেশ সত্যিকারের গণতান্ত্রিক ভবিষ্যতের পথে এগিয়ে যেতে পারবে।\nসাংবাদিকতার মুক্তিই গণতন্ত্রের মুক্তি এবং এই মুক্তিই নতুন রাজনৈতিক সংস্কৃতির ভিত্তি স্থাপন করবে। এই দায়িত্ব দীর্ঘ ও কঠিন, কিন্তু এটিই বাংলাদেশের ভবিষ্যতের দিকে একমাত্র অনিবার্য পথচলা। এই যাত্রাপথে জনগণেরও দায়িত্ব রয়েছে : সবাইকে মিলে সৎ ও নির্ভীক সাংবাদিকতার পাশে দাঁড়াতে হবে এবং ‘বাইজি’ সাংবাদিকতাকে প্রত্যাখ্যান করতে হবে।\nলেখক : অস্ট্রেলিয়াপ্রবাসী একাডেমিক, রাজনৈতিক বিশ্লেষক, মানবাধিকারকর্মী ও এক্সিকিউটিভ ডাইরেক্টর, সাউথ এশিয়ান পলিসি ইনিশিয়েটিভ)\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdyelzhwljpr",
    "title": "শিরস্ত্রাণবিহীন, উন্নত শিরঃ বীরোচিত গণমাধ্যম",
    "publication_date": "2025-12-23T09:38:02+06:00",
    "keywords": "আমার-দেশ",
    "body": "শাসক সরকার আর শাসিত জনগণের মধ্যে যোগাযোগ সুশাসনের জন্য অপরিহার্য।\nশাসন করা তারই সাজে, সোহাগ করে যেজন।\nশাসিতের সস্নেহ কল্যাণে নিবিষ্ট সরকারে, সাধারণত থেকে থাকে সরকারের তিন “স্তম্ভ”, বা শাখা । কার্যনির্বাহী বা প্রশাসনিক, আইনপ্রণয়ন ও নীতিনির্ধারক আর আইনগত বিচার বিভাগ। তার সঙ্গে, সরকারের বাইরের আরেক প্রধান “স্তম্ভ”, গণযোগাযোগমাধ্যম, এই চারে মিলে হয় সুশাসনমূলক শাসনব্যবস্থা।\nসরকারের স্থায়িত্ব ও সফলতা আর নিরাপত্তাসহ জনগণের সব ধরনের কল্যাণের জনস্বার্থ, উভয়ের জন্যই দরকার দক্ষ ও জনগণস্বার্থমুখী গণমাধ্যমের দরকার। এর জন্য সরকার, জনগণ আর গণমাধ্যমকর্মীদের আন্তরিক জনস্বার্থমুখী পারস্পরিক সহযোগিতা। তার জন্য গণমাধ্যমের মৌলিক অভিপ্রেত চরিত্র ধরে রাখা ও তা নিশ্চিত করে তার সর্বোচ্চ সত এবং সঠিক সদ্ব্যবহার।\nমাধ্যম\nগণমাধ্যমের মৌলিক অভিপ্রেত চরিত্র কী? তদ্বারা নির্ধারিত তার সত ও সঠিক সদ্ব্যবহারই বা কী? “গণমাধ্যম” নামটির মূলার্থে দেখলেই তা বোঝার সূচনা হবে।\n“গণমাধ্যম” শব্দটি আসলে, “জনগণ যোগাযোগমাধ্যম” কথাটির সংক্ষেপ। এর মূল অংশ হলো “মাধ্যম”, যা খুব সম্ভব মানবকুলের মূল ভাষা, সেমেটিক বা প্রাচীন আরবির “মোদ্বয়” যা “মদ্বিয়” বা “মুজ্বিয়া” রূপে উচ্চারিত হয়, তা থেকে বিবর্তিত হয়ে উদ্ভূত। এই শব্দের আরো গভীর মূল “দ্ব” বা “দ্যু” যা কোথাও “জ্ব”, “জ্ব্যু” বা “জ্যু” বলেও উচ্চারিত। এই শব্দমূলের অর্থ “আলো”Ñএই অর্থ নিয়েই ওই শব্দমূল থেকে আসে বাংলা বা সংস্কৃতের “দেব”, যা থেকে আবার ফারসি, উর্দু আর গ্রামবাংলার “দেও” ও “দেও”-দানব, বা “দেওবন্দ” ও “দ্যুতি”; গ্রিকের “জ্বয়ু”, “জয়ুস” বা “জিউস” (Zeus), আর, আরবি, ফারসি, বাংলার “অজ্বু”। তাই, এইরূপ শব্দ মূলার্থ নিয়ে উদ্ভূত “মধ্য”-এর মৌলিক অর্থে “আলো”-এর একটি ধারণা নিহিত। “মধ্য”-এর মূলার্থ, “আলো” করা বা “আলোকিত”, যেমন : ওই শব্দমূল থেকেই উদ্ভূত “অজ্বু”-এরও একই অর্থ, যদিও ভিন্ন প্রেক্ষিতে।\nশব্দ মূলার্থ বিচারে তাই “মধ্য” গভীরতম মূল অর্থ হলো, কোনো কিছুর দুপাশের বা দুপ্রান্তের মাঝখানের আলোকিত, তথা প্রকাশ্য অংশ যা পরিষ্কার দেখা বা বোঝা যায়। মধ্যের এই অংশ থেকে দুপাশে যত দূরে যা কিছু, তা-ততই অপরিষ্কার, অপ্রকাশ্য, অন্ধকারাচ্ছন্ন। এই “মধ্য” থেকে উদ্ভূত “মাধ্যম”-এর ক্ষেত্রেও তাই। সে অর্থে, “মাধ্যম” হলো তা’, যা কোনো কিছুকে আলোকিত করে, প্রকাশ করে, পরিষ্কার করে, সর্বোচ্চ সম্ভব জানার ও বোঝার উপায় বা ব্যবস্থা করে।\nযোগাযোগ\n“যোগ” থেকে “যোগাযোগ। সম্ভত প্রাচীনতম মনুষ্য ভাষা, “সেমিটিক-নাবাতীয়” (“Semitic- Nabatean”), যাকে প্রাচীন “আরব্য” (“Old Arabian )-ও বলা যায়Ñতার একটি শব্দ, “য়ুক্ব”, “য়ূক্ব” থেকে উদ্ভূত। বহু জাতি ও এলাকায়ই “য়” আর “য” একে অন্যের জায়গায় ব্যবহৃত হয়, আর সেভাবে উচ্চারিতও হয়। এভাবেই “য়ূক্ব”, “যুক্ব”-এ পরিণত হয়।\nএকইভাবে, “আরব্য”-এর “উ” বা “উ”-কার কখনো কখনো “ও” বা “ও” হিসেবে উচ্চারিত হয়। ফলে, “য়ূক্ব” থেকে “যূক্ব” হওয়া মূলত “আরব্য” শব্দটি বাংলায় এসে “যোক্ব” হয়ে পড়ে।\nএখানে শব্দের শেষের “ক্বাফ” আর “আইন”, যা মিলে “ক্ব” হয়েছে, তার দুটোই গলার গভীর থেকে (glutorally) এমনভাবে উচ্চারিত হয়, যে তা প্রায়ই গলার গভীর থেকে উচ্চারিত “গ” (“গ্বাইন”)-এর মতো শোনায়। ফলে “আরব্য” ভাষার মূল “ইয়ূক্ব” অবশেষে বাংলায় এসে “যোগ” রূপে উচ্চারিত ও প্রচলিত হয়।\nএর বিবিধ অর্থে অন্তর্ভুক্ত, “পতন” বা “ঘটন” বা কোনো ঘটনায় কোনো কিছু পতনে যা ওপরে এসে পড়ল আর যার ওপরে পড়ল, তার মিলন বা এক জায়গায় হওয়া। কারো ওপর কোনো একটি খবর এসে পড়লে, যার ওপর এসে পড়ল আর যে খবর এসে পড়লÑদুয়ে যে সম্পর্ক হয়, তা’ই “যোগ”।\nএই “যোগ”-এর সঙ্গের “আয়োগ” যুক্ত হয়ে হয়, “যোগ-আয়োগ”, যার “আয়োগ”-এর “য়”, ওপরে বর্ণিত বিবর্তন প্রক্রিয়ায় “য”-তে রূপান্তরিত হয়ে “যোগ-আয়োগ” বাংলায় “যোগ-আযোগ”-রূপে উচ্চারিত হয়। “যোগ-আযোগ” সংক্ষেপিত হয়ে হয়, “যোগাযোগ”। এর অর্থ বুঝতে “আয়োগ” তথা “আযোগ”-এর অর্থটিও বোঝা দরকার।\nমূল “আরব্য”-এর “আয়ূক্ব”, বা “আয়োক্ব”, যার অর্থ, “তা কি ঘটেছে? বা “তা কি আপতিত হয়েছে”Ñওপরে বর্ণিত বিবর্তন প্রক্রিয়ায় ভারতবর্ষে এসে “আয়োগ” হয়ে পড়ে, সংস্কৃতে যার অর্থ হয়ে দাঁড়ায়, “তদন্তে নিয়োজিত”, তথা “তদন্তগত” বা “তদন্তে”। ওপরে বর্ণিত প্রক্রিয়ায়ই, এই “আয়োগ”, বাংলায় এসে তা “আযোগ”-এ পরিণত হয়ে “তদন্ত”Ñগত অর্থ বহন করে।\nএভাবে “যোগ” আর “আযোগ” যোগ হয়ে যে “যোগাযোগ”-এর অর্থ দাঁড়ায় মোটামুটিÑ“আপতিত তদন্তমূলক বা তদন্তসাপেক্ষ খবর, তা যার ওপর এসে আপতিত হয়, আর যার থেকে এসে আপতিত হয়, এ তিনের ভেতরকার সম্পর্ক করে দেওয়া।”\nতাহলে “যোগাযোগমাধ্যম”-এর মৌলিক অর্থ দাঁড়ায়, “তা’ যা আপতিত তদন্তমূলক বা তদন্তসাপেক্ষ খবর, তা যার ওপর এসে আপতিত হয়, আর যার থেকে এসে আপতিত হয়, এ তিনের ভেতরকার সম্পর্ক সর্বোচ্চ পর্যায়ে পরিষ্কার বা স্বচ্ছ।”\nগণমাধ্যম\n“গণমাধ্যম” আসলে “গণযোগাযোগমাধ্যম”-এর সংক্ষিপ্ত রূপ। ওপরে যা দেখলাম, তার আলোকে বুঝলে বোঝা যায়, “গণযোগাযোগ মাধ্যম”-এর অর্থ হবে “গণ”-এর ওপর এসে পতিত তদন্তমূলক বা তদন্তসাপেক্ষ খবর, যে “গণ”-এর ওপর এসে তা পতিত আর যেখান থেকে তা এসে পতিত হয়Ñএই তিনের ভেতরকার সম্পর্ক সর্বোচ্চ পর্যায়ে পরিষ্কার বা স্বচ্ছ করে দেয়, যা, তা’। এমন মাধ্যম যা তদন্তপূর্বক, “গণ”-এর ওপর এসে পতিত খবর বা তথ্য সর্বোচ্চ পর্যায়ে স্বচ্ছ করে দেয়।\nসে যে কী, তা বুঝতে “গণ” কথাটির অর্থ বোঝা দরকার।\nএই “গণ”-ও প্রাচীনতম মনুষ্য ভাষা, “আরব্য” থেকে সম্ভবত। “আরব্য” ভাষায়, “জনস” বা “জেনস”Ñঅর্থ, “প্রজাতি” বা একই ধরনের বস্তু বা প্রাণীর “সমষ্টি”। এই আরব্য “জনস” বা “জেনস” থেকেই ইংরেজি “Genus“ শব্দটির উৎপত্তি। এই “জনস” ভারতবর্ষে সংক্ষিপ্ত হয়ে, “জন”-রূপে প্রচলিত হয়।\nসেই প্রাচীন “আরব্য” ভাষার “জ”, প্রায়ই “গ” বলে উচ্চারিত হয়। সেই প্রাচীন “আরব্য” থেকে হাজার হাজার বছরে বিবর্তিত হয়ে এসে পরিণত হয়ে যে বর্তমান, আধুনিক “আরবি” হয়েছে, তাতে আজও বহু জায়গায়Ñযেমন মিসরেÑ“জ”, “গ” হিসেবে উচ্চারিত হয়। সেই প্রাচীন “সেমিটিক” তথা “আরব্য” থেকে উদ্ভূত হিব্রুতে আজও “জ” সাধারণত “গ” রূপে উচ্চারিত হয়। এসবের প্রভাবে, প্রাচীন “আরব্য”-এর “জেনস” বা “জনস” ভারত বর্ষে এসে সংক্ষিপ্ত হয়ে পড়ে যে “জন”, তা কখনো কখনো “গণ”-রূপেও উচ্চারিত হয়।\nএভাবে, বাংলায় “গণ” শব্দটি ব্যবহৃত হতে শুরু করে মানুষের সমষ্টি। “জন” থেকে “গণ”রূপে উচ্চারিত এই “মানব-সমষ্টি”কে “জন”-“গণ”, “জনগণ”, বা সংক্ষেপে আবার “গণ”-ই বলা হয়।\nএসবের ভিত্তিতে “গণযোগাযোগ মাধ্যম”Ñসংক্ষেপে “গণমাধ্যম”Ñএর অর্থ দাঁড়ায় মানবসমষ্টি রূপ “জনগণ”-এর ওপর আপতিত খবর বা তথ্য তদন্তসাপেক্ষে স্বচ্ছ করে যা, তা’। অর্থাৎ, “গণমাধ্যম” তথা “জনগণ যোগাযোগমাধ্যম”, তাই, মূলত হলো সেই উপায় বা ব্যবস্থা, যা জনগণের জন্য বা জনগণের সঙ্গে যোগাযোগ রক্ষা করে তাঁদের জন্য, তাঁদের সংক্রান্ত, বা তাঁদের স্বার্থসংশ্লিষ্ট সব বিষয় আলোকিত করে, প্রকাশ করে, পরিষ্কার করে, সর্বোচ্চ সম্ভব জানার ও বোঝার রাস্তা করে দেয়।\nএটাই গণমাধ্যমের ভূমিকা\nগণমাধ্যমের এই ভূমিকায় নিয়োজিত করে, তাতেই তার ব্যবহারই তার যথার্থ সদ্ব্যবহার।\nবিবিধ “গণমাধ্যম”\nঐতিহাসিকভাবে জনগণের স্বার্থে শাসক সরকারের যোগাযোগ হতো ব্যক্তিগত পর্যায়ে, শাসকদের অধীন সরকারি কর্মচারীদের সঙ্গে। তা হয় ব্যক্তির সঙ্গে ব্যক্তির মুখোমুখি কথোপকথনে। না হয় চিঠির মাধ্যমে।\nজনগণের যোগাযোগহতেহয় ব্যক্তিগত পর্যায়েÑমুখোমুখি কথোপকথনে বা চিঠি দিয়ে। নয় জনগণের নির্বাচিত প্রতিনিধিদের ‘পার্লামেন্ট’, ‘দেওয়ানে আম’, ‘সংসদ’-এ পাঠিয়ে। আর এসবে কাজ না দিলে মিছিলে বা জনসভায় স্লোগান দিয়ে বা বক্তৃতার মাধ্যমেÑএই আশায় যে হয়তো তা’ শাসকদের নিজেদের বা তাদের কর্মচারী বা চরদের কর্ণগোচর হয়ে পরিশেষে শাসকদের জানান হবে।\nতবে গণমাধ্যম হিসেবে দুটোই অপ্রতুল হলো।\nশাসক সরকারের অধীন সরকারি কর্মচারীদের সঙ্গে মুখোমুখি কথোপকথনে বা চিঠির মাধ্যমে ব্যক্তিগত যোগাযোগ জনগণের স্বার্থে হলেও, তা জনগণের সঙ্গে তা হতো না । আর সাধারণত তা জনগণের স্বার্থেও হয় না, হয় শাসকদের স্বার্থে। এসব যোগাযোগমাধ্যমে সরকার জনগণকে কিছু বলতে চাইলেও, তার আর পরিষ্কার বা স্বচ্ছ হওয়ার কোনো উপায়ই ছিল না।\nআর ‘পার্লামেন্ট’, ‘দেওয়ানে আম’, ‘সংসদ’-এ জনগণের প্রতিনিধিরা গিয়ে কথা বললেও, তা’তে জনগণের সরাসরি সরকারকে বলার মাধ্যম হবে না। আর সাধারণত জনপ্রতিনিধিরা সংসদে বা দেওয়ানে বা পার্লামেন্টে গিয়ে আর সেখানে যে জনগণের প্রতিনিধি তারা, তাদের কথা আর তারা বলে না। ফলে, এভাবে জনগণ সরকারকে যা বলতে চায়, তা সরকারের কাছে পরিষ্কার বা স্বচ্ছ হওয়ার কোনো উপায় নেই।\nসরকার আর জনগণের দুই তরফা যোগাযোগ এ দুই ধরনের যোগাযোগমাধ্যমে পরিষ্কার আর স্বচ্ছ হওয়ার উপায় নেই বলে এগুলো ঠিক গণমাধ্যম হতে পারে না।\nএমতাবস্থায়, সম্ভবত ১৬০৫ সনে প্রথম গণমাধ্যম সংবাদপত্র প্রকাশিত হয় এমন একটি “খোলা চিঠি” হিসেবে, যা একদিকে সরকার আর অন্যদিকে জনগণ, উভয়ের জন্যই উভয়ের অবস্থা ও অবস্থান পরিষ্কার, স্বচ্ছ করে তুলে ধরার দায়িত্ব নিয়ে। সেই সম্ভবত প্রথম গণমাধ্যমরূপ সংবাদপত্রটি প্রকাশিত হয়, জার্মান ভাষায়, স্ট্রাসবুর্গ থেকে জহান ক্যারলাস কর্তৃক,Relation aller Fürnemmen und gedenckwürdigen Historien, নামে। একশ ৭৫ বছর পর ১৭৮০ সনে এশিয়ার সম্ভবত প্রথম গণমাধ্যম সংবাদ প্রকাশিত হয় বাংলাদেশে,Hicky’s Bengal Gazette, ইংরেজিতে জেমস অগাস্টাস হিকি নামে এক আইরিশ ব্যক্তি দ্বারা। তৃতীয় বিশ্বের জাতিগুলোর নিজস্ব ভাষায় প্রথম গণমাধ্যমিক সংবাদপত্র রূপে প্রকাশিত হয়, ১৮২৮ সনে, মিসর থেকে “আল-ওক্বায়ী আল-মিস্রীয়্যা” (মিসরীয় ঘটনাবলি) নামে, মিসরে মুসলিম বিশ্বের খলিফার প্রতিনিধি হিসেবে দায়িত্বশীল “খুতিব”, মুহম্মদ ‘আলী কর্তৃক, যিনি ওই ভূমিকায় মিসরের শাসক ছিলেন। এর সবগুলোরই অন্যান্য সম্ভাব্য ভূমিকার ভেতর একটি ছিল শাসক সরকার আর শাসিত জনগণের দুই তরফা যোগাযোগকে সরকারি চিঠিপত্র বা সংসদের চেয়ে বেশি পরিষ্কার করে উপস্থাপনের চেষ্টা। এ কোনো সহজ বিষয় ছিল না। আর দুই তরফা যোগাযোগে, উভয় পক্ষেরই বলার বিষয়কে সাংবাদিকের মাধ্যমে পরিষ্কার করে উপস্থাপনটা বাস্তবে পূর্ণাঙ্গও হতো না। এখনো, নানা বাস্তব কারণে, গণমাধ্যমে শাসক সরকার আর শাসিত জনগণের দুই তরফা যোগাযোগে উভয় পক্ষেরই বলার বিষয়কে সাংবাদিকের মাধ্যমে পরিষ্কার করে উপস্থাপনটা বাস্তবে পূর্ণাঙ্গও হয় না।\nতা সত্ত্বেও, গণমাধ্যম অত্যন্ত আবশ্যক । তা না থাকলে বা ব্যর্থ হলে সরকারি যোগাযোগমাধ্যম হয়ে পড়বে স্বৈরাচারের ইশতেহার বা নির্দেশনা। যেমন : ছিল প্রাচীন ও মধ্যযুগের প্রায় সব সরকারি যোগাযোগমাধ্যমের ক্ষেত্রেÑউদাহরণস্বরূপ প্রাচীন রোমক সাম্রাজ্যের হাট-বাজারে দাঁড় করানো ‘একটা দুইমা’ বলে কথিত, পাথরে খোদাই নির্দেশনা বা আধুনিক যুগের একদলীয় শাসনব্যবস্থার “গেজেট”, সরকারি সংবাদপত্র বা রেডিও-টেলিভিশনও। আর গণমাধ্যম না থাকলে বা ব্যর্থ হলেÑপার্লামেন্ট বা সংসদ একটি স্বৈরাচারী সরকারের “রাবার স্ট্যাম্প”-ই শুধু নয়, কখনো কখনো গণতান্ত্রিক পদ্ধতির মাধ্যমে এমন স্বৈরাচারী সরকারের প্রতিষ্ঠার ভয়ংকর এক অস্ত্রে পরিণত হয়। যেমন : হয় ফ্যাসিবাদের আঁতুড়ঘর, মুসোলিনীর ইতালি আর হিটলারের নাতসি জার্মানি ও তাদের মতো আরো কোনো কোনো ক্ষেত্রে যেমন হয়েছিল ।\nআর এই দুঃসহনীয় অবস্থার প্রতিকারের আশায় জনগণ প্রাচীন ও মধ্যযুগীয় গোপন বা সাংকেতিক খবর বা আধুনিক নানা যান্ত্রিক সামাজিক যোগাযোগমাধ্যমের মতো নিয়ন্ত্রণহীন সামাজিক যোগাযোগমাধ্যমে স্বৈরাচার প্রতিরোধে আগালে প্রায়ই ‘মব’-তন্ত্রের মাধ্যমে সমাজকে সমাজবিধ্বংসী নৈরাজ্য ঠেলে দেয়।\nগণমাধ্যমের মধ্যস্থতায় জনগণ আর সরকারের মধ্যে যোগাযোগে উভয় পক্ষের বলার বিষয় পরিষ্কার, স্বচ্ছভাবে উপস্থাপন যোগাযোগ যতখানি দরকার, ততখানি পূর্ণাঙ্গ না হলেওÑতা সরকারি চিঠি বা বিবৃতি-বক্তৃতা আর সংসদে গণপ্রতিনিধিদের মাধ্যমে যেভাবে যতটুকু সম্ভব, গণমাধ্যমে তার চেয়ে অনেক বেশি সম্ভব। যদি গণমাধ্যমকর্মী গণ-অসম সাহসিকতা এবং অনমনীয় সততার সঙ্গে, নির্মোহভাবে, সরকার ও জনগণের অবস্থা এবং অবস্থান সর্বোচ্চ সম্ভব স্বচ্ছতায় উপস্থাপন করতে পারেন। সরকারি মালিকানা বা সেন্সরশিপ, মাধ্যম মালিকের অনাকাঙ্ক্ষিত হস্তক্ষেপ, ‘মব’ সহিংসতা, ব্যক্তগত উষ্মাজাত শত্রুতা, দারিদ্র্য ও তজ্জাত সম্ভাব্য পারিবারিক অশান্তি, ব্যক্তিগত নিরাপত্তার অভাব, গুন্ডা বদ্মাশ ‘মাস্তান’দের উৎপাত, যুদ্ধ-বিগ্রহ, দাঙ্গা, ধনাঢ্যের অন্যায্য চাপ ও দাবিÑনানা প্রতিকূলতার মুখ তা খুবই কঠিন।\nএ যেন বর্ম ও শিরস্ত্রাণবিহীন বীরযোদ্ধার বিপৎসংকুল রণক্ষেত্রে সমরসম। তাদের সশ্রদ্ধ অভিবাদন!\nলেখক :ঢাকা বিশ্ববিদ্যালয় ও যুক্তরাষ্ট্রের হার্ভার্ড বিশ্ববিদ্যালয়সহ বিশ্বের বিভিন্ন বিশ্ববিদ্যালয়ে শিক্ষকতা পেশার সঙ্গে যুক্ত\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amd94hgyhyarj",
    "title": "২০ লাখেরও বেশি ত্রুটিপূর্ণ বই বাতিল",
    "publication_date": "2025-12-23T09:35:15+06:00",
    "keywords": "পাঠ্যবই,এনসিটিবি",
    "body": "বছরের শেষ সময়ে এসে তাড়াহুড়া করে নিম্নমানের পাঠ্যবই ছাপিয়ে সরকারি বিপুল অর্থ আত্মসাতের চেষ্টার অভিযোগ উঠেছে অর্ধশতাধিক ছাপাখানার বিরুদ্ধে। ইতোমধ্যে এসব ছাপাখানায় ২০ লাখেরও বেশি ত্রুটিপূর্ণ বই বাতিল করেছে জাতীয় শিক্ষাক্রম ও পাঠ্যপুস্তক বোর্ড (এনসিটিবি) কর্তৃপক্ষ। যার বাজারমূল্য প্রায় ১৫ কোটি টাকা। বাতিল করা এসব বই কাটিং মেশিন দিয়ে কেটে ফেলা হয়েছে। এছাড়া এসব ছাপাখানার তিন হাজার টনের বেশি নিম্নমানের কাগজ অনুমোদন না করে বাতিল করা হয়েছে।\nএনসিটিবির সাবেক চেয়ারম্যান অধ্যাপক ড. একেএম রিয়াজুল হাসান জানান, এর আগে গত বছরও ছয় লাখেরও বেশি নিম্নমানের ত্রুটিপূর্ণ বই বাতিল করা হয়েছে। এছাড়া ৩৬টির মতো ছাপাখানাকে কালো তালিকাভুক্ত করা হয়েছিল।\nপাঠ্যবইয়ের সঙ্গে বিভিন্ন পর্যায়ে সংশ্লিষ্টদের সঙ্গে কথা বলে জানা যায়, বেশির ভাগ ছাপাখানার মালিক আওয়ামী মতাদর্শে বিশ্বাসী। দীর্ঘদিন ধরে তারা একটি বিশাল সিন্ডিকেট গড়ে তুলেছে। বিগত ১৫ বছরে পাঠ্যবই ছাপায় নয়ছয় করে কয়েক হাজার কোটি টাকা হাতিয়ে নিয়েছে। এরপরও তাদের বিরুদ্ধে কোনো ব্যবস্থা নেওয়া হয়নি। এসবের পরও আওয়ামী সরকারের আমলে কোনো বইও বাতিল করা হয়নি। এদিকে জুলাই বিপ্লবের পর চেষ্টা করেও সেই সিন্ডিকেট এখনো ভাঙতে পারেনি অন্তর্বর্তী সরকার। আগের ছাপাখানার মালিকরাই পাঠ্যবই ছাপাচ্ছেন।\nএর সত্যতা মিলেছে বাংলাদেশ মুদ্রণ শিল্প সমিতির সাবেক সভাপতি তোফায়েল খানের বক্তব্যেও। সম্প্রতি তিনি গণমাধ্যমকে বলেন, সাবেক সরকারের কিছু দুর্নীতিবাজের আশীর্বাদপুষ্ট সিন্ডিকেট বিগত বছরগুলোয় নিম্নমানের বই সরবরাহ করেছে। চক্রটি এখনো এনসিটিবিতে সক্রিয়। তাদের কেউ কেউ এ বছরও নিম্নমানের বই সরবরাহ করছে বলে আমরা জেনেছি। সঠিক তদন্তের মাধ্যমে তাদের বিরুদ্ধে শাস্তিমূলক ব্যবস্থা নেওয়া জরুরি। এ বছর যে প্রতিষ্ঠানেরই নিম্নমানের বই পাওয়া যাবে, তদন্তের মাধ্যমে তাদের কালো তালিকাভুক্ত করা উচিত। তাহলে পরবর্তী বছরগুলোতে আর কেউ নিম্নমানের বই দিতে সাহস পাবে না।\nএনসিটিবি সূত্র জানায়, ছাপাখানার মালিকরা এতটাই কৌশলী যে, তারা একেবারে শেষ মুহূর্তে চুক্তি করে থাকে। যাতে শেষ সময়ে সময় স্বল্পতায় তাড়াহুড়ার মধ্যে যথেচ্ছভাবে নিম্নমানের বই ছাপিয়ে সরবরাহ করতে পারে। অতীতে তারা এমন নয়ছয় করে সরকারের অর্থ আত্মসাৎ করে। এ নিয়ে এবার কঠোর অবস্থানে রয়েছে শিক্ষা মন্ত্রণালয় ও এনসিটিবি।\nএনসিটিবি সূত্র জানায়, ফর্মা মিসিং, ডাবল ফর্মা, পতাকা পরিবর্তন, আলট্রা ভার্নিশ না করা, বাঁধাইয়ে ত্রুটিসহ বিভিন্ন অনিয়মের দায়ে ইতোমধ্যে অর্ধশতাধিক ছাপাখানার ২০ লাখের বেশি প্রাথমিকের পাঠ্যবই বাতিল করেছে এনসিটিবি ইন্সপেকশন কোম্পানি। এছাড়া এসব ছাপাখানার তিন হাজার টন নিম্নমানের কাগজ অনুমোদন না করে বাতিল করা হয়েছে। টেন্ডারের শর্তানুযায়ী, পাঠ্যবইয়ের কাগজ হতে হবে শতভাগ ভার্জিন পাল্পে তৈরি। কিন্তু এসব কাগজে ২০ শতাংশ ভার্জিন ও ৮০ শতাংশ রিসাইকেলড পাল্প ব্যবহার করা হয়।\nগতকাল সোমবার রাতে এনসিটিবি মাধ্যমিকের পাঠ্যবই মনিটরিংয়ের সঙ্গে জড়িত প্রি-ডিস্ট্রিবিউশন এজেন্ট কন্ট্রোল ইউনিয়ন বিডি-এর প্রজেক্ট ডাইরেক্টর রাফি মাহমুদ বিপ্লব আমার দেশকে বলেন, টেন্ডারের শর্তানুযায়ী মান পাওয়া না গেলেই ওইসব বই জব্দ করা হচ্ছে। ছাপা, কাটিং ও বাঁধাই পর্যায়ে বিভিন্ন ত্রুটির কারণে এসব বই বাতিল করা হয়েছে।\nঅন্যদিকে এনসিটিবি প্রাথমিকের বই প্রি-ডিস্ট্রিবিউশন এজেন্ট ইনফিনিটি সার্ভে অ্যান্ড ইন্সপেকশন বিডি-এর ব্যবস্থাপনা পরিচালক সিরাজীম মুনির গণমাধ্যমকে বলেন, বিভিন্ন অনিয়ম ও ত্রুটির কারণে সব মিলিয়ে এবার প্রাথমিকের পাঠ্যবইয়ের আড়াই কোটি ফর্ম কাটা হয়েছে। অধিকাংশ ছাপাখানাই এই অনিয়মে জড়িত। এদিকে মুনিরকে ম্যানেজ করতে না পেরে তাকে জীবননাশের হুমকি দিয়েছিলেন কয়েকটি ছাপাখানার মালিক। নিম্নমানের কাগজকে ভালো মান করতে মুনিরকে অর্থ দিয়ে ম্যানেজ করতে চেয়েছিল অর্ধ শতাধিক ছাপাখানার মালিক।\nএর আগে ২০২৫ শিক্ষাবর্ষেও অর্ধশতাধিক ছাপাখানার নিম্নমানের কাগজে পাঠ্যবই ছাপানোর বিষয়টি ইন্সপেকশন কোম্পানির তদন্তে ধরা পড়ে। কিন্তু কারও বিরুদ্ধে শাস্তিমূলক ব্যবস্থা নেওয়া হয়নি। অতীতে টাকা দিয়ে নিম্নমানকে ভালো মান করা হয় বলে সম্প্রতি একটি ছাপাখানার মালিকের ফাঁস হওয়া অডিও রেকর্ডে তা স্পষ্ট হয়েছে। ওই অডিও রেকর্ডে জনতা প্রেসের মালিক নজরুল ইসলাম কাজলকে বলতে শোনা যায়, এক যুগ ধরে সব ছাপাখানা নিম্নমানের কাগজে পাঠ্যবই ছাপিয়েছে, আমিও ছাপিয়েছি।\nজানা যায়, এভাবে নিম্নমানের পাঠ্যবই ছাপিয়ে আওয়ামী সরকারের গত দেড় যুগে লুটপাট করা হয়েছে কয়েক হাজার কোটি টাকা। এর মধ্যে শুধু ২০২৩ সালেই ২৬৯ কোটি ৬৮ লাখ টাকার অনিয়ম পেয়েছে বাংলাদেশ মহাহিসাব নিরীক্ষক ও নিয়ন্ত্রকের অধীন শিক্ষা অডিট অধিদপ্তর। বইয়ের মান ও আকার কমিয়ে এবং নিউজপ্রিন্টে ছাপিয়ে লোপাট করা হয় ২৪৫ কোটি টাকা। আর অযাচিত বিল, অতিরিক্ত সম্মানী, আয়কর কর্তন না করা, অগ্রিম সমন্বয় না করাসহ নানা কারণ দেখিয়ে আরো প্রায় ২৫ কোটি টাকা ব্যয় করা হয়েছে। এ ব্যাপারে শিক্ষা মন্ত্রণালয়কে চিঠি দিয়েছিল শিক্ষা অডিট অধিদপ্তর। এতে পাঠ্যবই ছাপায় দুর্নীতির সঙ্গে জড়িতদের বিরুদ্ধে ব্যবস্থা নেওয়ার সুপারিশও করা হয়েছিল। কিন্তু কোনো ব্যবস্থা গ্রহণ করা হয়নি।\nএ প্রসঙ্গে জাতীয় শিক্ষাক্রম ও পাঠ্যপুস্তক বোর্ডের (এনসিটিবি) সদস্য (পাঠ্যপুস্তক) অধ্যাপক ড. রিয়াদ চৌধুরী আমার দেশকে বলেন, পাঠ্যবইয়ের মানের বিষয়ে কোনো ধরনের ছাড় দেওয়া হচ্ছে না। ইতোমধ্যে অর্ধশতাধিক ছাপাখানার বিপুলসংখ্যক নিম্নমানের বই বাতিল ও বিনষ্ট করে দেওয়া হয়েছে। এ অভিযান অব্যাহত রয়েছে। বিধি অনুযায়ী আরো কঠোর ব্যবস্থা নেওয়া হবে সংশ্লিষ্টদের বিরুদ্ধে।\nএনসিটিবির বিতরণ নিয়ন্ত্রক মোহাম্মদ মতিউর রহমান খান পাঠানও আমার দেশকে বলেন, এবার ছাপাখানাগুলোকে নিবিড়ভাবে মনিটরিং করা হচ্ছে। যেখানেই মান খারাপ পাওয়া যাচ্ছে তা জব্দ করে সঙ্গে সঙ্গে বিনষ্ট করে দেওয়া হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdb8mnzr0van",
    "title": "কায়েমি স্বার্থবাদী গোষ্ঠী গণমাধ্যম ও গণতন্ত্রের বড় বাধা",
    "publication_date": "2025-12-23T09:31:56+06:00",
    "keywords": "বাংলাদেশ,আমার-দেশ",
    "body": "বাংলাদেশে গণতন্ত্র পুনরুদ্ধার কিংবা রাষ্ট্রকে সঠিক পথে পরিচালিত করার যে প্রত্যাশা জনগণ বহু বছর ধরে বুকে লালন করে এসেছে, তার সবচেয়ে বড় অন্তরায় হলো ভেস্টেড ইন্টারেস্ট গ্রুপ অর্থাৎ কায়েমি স্বার্থবাদী গোষ্ঠী । এরা সেসব ব্যক্তি ও শক্তি, যারা বিদ্যমান ব্যবস্থার ভেতরেই নিজেদের স্বার্থ রক্ষা করে এবং যে কোনো পরিবর্তনকে নিজেদের জন্য হুমকি মনে করে। ফলে নতুন ব্যবস্থা, নতুন নেতৃত্ব বা নতুন গণতান্ত্রিক কাঠামো প্রতিষ্ঠার চেষ্টায় এই গোষ্ঠীই বারবার বাধা হয়ে দাঁড়ায়।\nবাংলাদেশের রাজনৈতিক ইতিহাসে বহু আন্দোলন, বিপ্লব, রক্তক্ষয়ী সংগ্রাম হয়েছে। কিন্তু প্রতিবারই যখনই পরিবর্তনের সূচনা হয়েছে—রাষ্ট্রযন্ত্রের গভীর স্তরে প্রোথিত এই কায়েমি স্বার্থের বলয় টিকে গেছে। সে কারণে রাজনৈতিক ক্ষমতা বদলালেও, প্রশাসনিক ও নীতিনির্ধারণী কাঠামোর ভেতরকার শক্তির ভারসাম্য খুব কমই পরিবর্তিত হয়েছে। এতে গণতন্ত্র বারবার ক্ষতিগ্রস্ত হয়েছে, জনগণের আকাঙ্ক্ষা বাধাগ্রস্ত হয়েছে, রাষ্ট্র হয়েছে দুর্বল।\nকে এই কায়েমি স্বার্থবাদী গোষ্ঠী?\nএদের আলাদা কোনো পরিচয়পত্র নেই, কোনো একক দপ্তর নেই। কিন্তু এদের শিকড় অত্যন্ত সুগভীর এবং বহুমাত্রিক। বিচার বিভাগের কিছু অংশ, ব্যবসায়ী-সাহেব শ্রেণির একটি শক্তিশালী অংশ, রাজনীতির ভেতরের সুবিধাভোগী উপদল, বিভিন্ন পেশাজীবী গোষ্ঠী—ডাক্তার, প্রকৌশলী, আইনজীবী, মিডিয়া মালিক, বুদ্ধিজীবী শ্রেণির প্রভাবশালী অংশ এবং আন্তর্জাতিক স্বার্থান্বেষী শক্তির সঙ্গে যুক্ত নেটওয়ার্ক I সবাই মিলে এই গোষ্ঠী রাষ্ট্রের ওপর এমন একটি অদৃশ্য নিয়ন্ত্রণ তৈরি করে, যা ভাঙা সাধারণ রাজনৈতিক পরিবর্তনের মাধ্যমে সম্ভব হয় না।\nএরা রাষ্ট্রের মূল কাঠামোর ওপর এক ধরনের ‘এলিট সেটেলমেন্ট’ বা এলিট সমঝোতার শৃঙ্খল চাপিয়ে রাখে। এই শৃঙ্খল ভাঙতে না পারলে গণতন্ত্র কখনোই শক্ত ভিত্তির ওপর দাঁড়াতে পারে না।\nগণমাধ্যম—যেখানে পরিবর্তন শুরু হওয়ার কথা ছিল\nএকটি দেশের গণমাধ্যম হওয়া উচিত জাতির বিবেক, জনগণের কণ্ঠ, সত্য-অনুসন্ধানের সাহসী মঞ্চ। কিন্তু বাস্তবতা হচ্ছে—গণমাধ্যমের বড় একটি অংশও এই ভেস্টেড ইন্টারেস্ট গ্রুপের নিয়ন্ত্রণের বাইরে নয়। এর ব্যতিক্রম অবশ্যই আছে, কিন্তু সামগ্রিকভাবে গণমাধ্যমের ওপর কায়েমি স্বার্থের ছায়া দীর্ঘদিন ধরেই প্রবল।\nগণমাধ্যমকে জাগ্রত করার প্রথম শর্ত হলো—এই কায়েমি স্বার্থবাদী শক্তিকে প্রভাবমুক্ত করা। কারণ—যারা মালিক, তাদের অনেকেরই ব্যবসায়িক স্বার্থ ক্ষমতাসীনদের সঙ্গে জড়িত থাকে। সম্পাদকদের অনেকে ক্ষমতার সঙ্গে আপসকামী হয়ে পড়েন। বিজ্ঞাপননির্ভরতা গণমাধ্যমকে দুর্বল ও নিয়ন্ত্রিত করে রাখে। অনেক সাংবাদিকও বিভিন্ন ক্ষমতাশালী স্বার্থগোষ্ঠীর ছত্রচ্ছায়ায় থাকে। ফলে জনমতের জায়গায় গণমাধ্যম অনেক সময় মালিক পক্ষের করপোরেট স্বার্থ বা  এলিট রাজনৈতিক ও সাংস্কৃতিক সেটেলমেন্টের ভাষ্য প্রচার করে।\nজুলাই বিপ্লবের পরেও কেন তাদের শক্তি অটুট রইল\nজুলাই বিপ্লব ছিল সাধারণ মানুষের দীর্ঘদিনের ক্ষোভের বিস্ফোরণ—এক ধরনের গণজাগরণ। এই বিপ্লব রাজনৈতিক ও প্রশাসনিক কাঠামোকে ঝাঁকুনি দিলেও কায়েমি স্বার্থবাদী গোষ্ঠী নিজেদের ক্ষমতা ধরে রাখতে সক্ষম হয়েছে।\nএর তিনটি মূল কারণ—\n১. রাষ্ট্রযন্ত্রের অভ্যন্তরীণ স্তর তাদের দখলে ছিল : মন্ত্রিসভা বদলানো বা নেতৃত্ব পরিবর্তন করা সহজ; কিন্তু সচিব, কমিশন, নিয়ন্ত্রক সংস্থা, পরামর্শদাতা মহল, বিচার ব্যবস্থা—এসব জায়গায় তারা বহু বছর ধরে নিজেদের লোক বসিয়ে রেখেছে।\n২. নতুন সরকার অভিজ্ঞতার অভাবে তাদের ওপর নির্ভর করতে বাধ্য হয়েছে : জুলাইয়ের পর যে সরকার এসেছে, তাদের অভিজ্ঞ আমলাতন্ত্রের ওপর নির্ভর করতে হয়েছে। আর এই আমলাতন্ত্রের বড় অংশই ছিল ভেস্টেড ইন্টারেস্ট গ্রুপের প্রভাবাধীন। ফলে তারা নতুন ব্যবস্থার ভেতরেও নিয়ন্ত্রণ ধরে রেখেছে।\n৩. বিদেশি স্বার্থের সঙ্গে তাদের দীর্ঘমেয়াদি নেটওয়ার্ক : অনেক আন্তর্জাতিক মহল, বিশেষ করে কিছু আঞ্চলিক শক্তি, বাংলাদেশের রাজনৈতিক স্থিতিশীলতার নামে এই গোষ্ঠীর সঙ্গে স্বার্থ-সংশ্লিষ্ট সম্পর্ক বজায় রাখে। এতে অভ্যন্তরীণ রাজনীতিতে তাদের প্রভাব আরো বাড়ে।\nকেন গণমাধ্যমকে জাগাতে হলে প্রথমে এই গোষ্ঠীকে নিষ্ক্রিয় করতে হবে?\nগণতন্ত্রের জন্য গণমাধ্যম হলো অক্সিজেন। গণমাধ্যম স্বাধীন না হলে সত্য চাপা পড়ে, দুর্নীতি প্রাতিষ্ঠানিক রূপ নেয়, রাষ্ট্রে জবাবদিহিতা কমে যায়, ক্ষমতা অপব্যবহার প্রবল হয়, জনগণের কণ্ঠস্বর হারিয়ে যায়।\nঅন্যদিকে ভেস্টেড ইন্টারেস্ট গ্রুপ সবসময় গণমাধ্যমকে প্রভাবিত করতে চায়, কারণ—তারা সত্যকে ভয় পায়, পরিবর্তনকে ভয় পায়, জনগণের শক্তিকে ভয় পায়। তাই গণমাধ্যমকে মুক্ত করতে হলে প্রথমেই এই গোষ্ঠীর দখলদারিত্ব ভাঙতে হবে। এটি না হলে গণমাধ্যম কখনোই জনগণের মুখপাত্র হতে পারবে না।\nগণতন্ত্র শুধু একটি রাজনৈতিক কাঠামো নয়; এটি সত্য, ন্যায়, মানুষের অধিকার ও স্বাধীনতার ওপর দাঁড়ানো একটি জীবন্ত ব্যবস্থা। তবে গণতান্ত্রিক উত্তরণের এই পথটি খুব মসৃণ নয়। সব বাধা দূর করে সঠিক পথে চালিত করার সবচেয়ে শক্তিশালী অস্ত্র হলো গণমাধ্যম। কারণ এই গণমাধ্যম মানুষের কণ্ঠ তুলে ধরে, ক্ষমতাকে প্রশ্ন করে, দুর্নীতির মুখোশ উন্মোচন করে, রাষ্ট্রের অপকর্ম জনগণের সামনে তুলে ধরে, এবং গণতন্ত্রকে বাঁচিয়ে রাখার জন্য নিত্যদিন লড়াই করে, রাজনৈতিক সমস্যাকে রাজনৈতিকভাবে সমাধানের পথ বাতলে দেয়।\nযদি গণমাধ্যম নতজানু হয়, ভয় পায় বা পক্ষপাতদুষ্ট হয়ে পড়ে—তাহলে গণতন্ত্রের মৃত্যু সময়ের ব্যাপার মাত্র। আজ বাংলাদেশ সেই রাস্তায় অনেক দূর এগিয়ে গেছে।\nআমরা কীভাবে এখানে এলাম? গণমাধ্যম কেন নীরব? এবং কী করলে আবার জাগ্রত হবে সত্য—এই প্রশ্নগুলো আজ জাতির সামনে দাঁড়িয়ে আছে। আজ এই অবস্থা থেকে ফিরতে হলে আমাদের নির্মোহভাবে এই ব্যর্থতার পেছনের কারণগুলো অনুসন্ধান করতে হবে অর্থাৎ রুট কজ এনালাইসিস করতে হবে। কিছু নির্মোহ সত্য উচ্চারণের হিম্মত দেখাতে হবে।\nবাংলাদেশের গণতন্ত্র আজ যে মোড়ে দাঁড়িয়ে—এখানে সবচেয়ে গুরুত্বপূর্ণ লড়াই রাজনীতি বনাম রাজনীতি নয়; বরং জনগণ বনাম কায়েমি স্বার্থবাদী গোষ্ঠী। বাংলাদেশকে একটি নতুন বাস্তবতার দিকে এগোতে হলে এই অদৃশ্য, কিন্তু অত্যন্ত শক্তিশালী স্বার্থান্বেষী বলয় ভেঙে ফেলাই হবে প্রথম ও সবচেয়ে গুরুত্বপূর্ণ কাজ। গণমাধ্যম যখন সত্যিকার অর্থে জাগবে, তখনই গণতন্ত্র তার শক্তিশালী ভিত্তি খুঁজে পাবে।\nএই ভেস্টেড ইন্টারেস্ট গ্রুপের শিকড় যতক্ষণ না ভাঙা যাবে— গণমাধ্যম স্বাধীন হবে না, প্রশাসন জনগণের সেবা দিতে পারবে না, রাজনৈতিক পরিবর্তন স্থায়ী হবে না, রাষ্ট্র শক্তিশালী হবে না, এবং গণতন্ত্র কখনোই পূর্ণ বিকাশ লাভ করবে না। কায়েমি স্বার্থবাদী গ্রুপের অন্তর্নিহিত এই প্রতিবন্ধকতা ছাড়াও দুটি বড় ভূমিকম্প আমাদের গণমাধ্যমকে ধাক্কা দিয়েছে।\nবাকশাল : গণমাধ্যম দমনের প্রথম কামড়\n১৯৭৫ সালের ২৫ জানুয়ারি একদলীয় বাকশাল প্রতিষ্ঠার মাধ্যমে বাংলাদেশে গণমাধ্যমকে প্রথমবারের মতো সম্পূর্ণ রূপে রুদ্ধ করা হয়। সেদিন—চারটি পত্রিকা ছাড়া সব সংবাদপত্র বন্ধ করে দেওয়া হয়। এক নেতার এক দেশ বঙ্গবন্ধুর বাংলাদেশ প্রতিষ্ঠা করা হয়। রেডিও-টিভিতে এরকম একদলীয় প্রচারণা শুরু হয়। সমালোচনামূলক প্রতিবেদন নিষিদ্ধ করা হয়। জনগণের মত প্রকাশকে রাষ্ট্রদ্রোহ হিসেবে দেখা হয়, এই পদক্ষেপ ছিল গণতন্ত্রের বিরুদ্ধে সরাসরি যুদ্ধ। গণমাধ্যম যখন নিঃশব্দ হয়ে পড়ে, তখন শাসক যেমন ইচ্ছা তেমন তথ্য তৈরি করতে পারে—এই সত্য সেদিনই প্রমাণিত হয়েছিল।\nদ্বিতীয় বাকশাল—যখন সত্য কারো রক্ষাকবজ ছিল না\nপ্রথম অভিজ্ঞতা থেকে শিক্ষা নিয়ে এবার আরেকটু পরিশীলিত কৌশলে অগ্রসর হয়েছে। শুরুতেই নানা অজুহাতে বন্ধ করে দেওয়া হলো দিগন্ত টিভি, ইসলামি টিভি ও চ্যানেল আই । দৈনিক আমার দেশ বন্ধের ক্ষেত্রেও তেমন কোনো যুক্তি দাঁড় করানোর প্রয়োজন মনে করা হয়নি। এর সম্পাদককে কারাবন্দি করে আদালত থেকে জানিয়ে দেওয়া হলো— ‘Truth is no defense’ আদালতের কাঠগড়া থেকে সম্পাদক মাহমুদুর রহমানকে ‘বাই-চান্স সম্পাদক’ ডেকে দাঁতাল হাসি দিয়ে অপমান করা হলো, যেন বিচারব্যবস্থাকেই রাষ্ট্রশক্তির ব্যঙ্গাত্মক হাতিয়ার বানানো হয়েছে।\nযখন সম্পাদক শফিক রেহমান ও সম্পাদক মাহমুদুর রহমানকে তথাকথিত ‘জয়কে হত্যা পরিকল্পনা’র মামলায় গ্রেপ্তার করা হলো, তখন সম্পাদক পরিষদ নামের সেই তথাকথিত অভিজাত সংগঠনটি কোনো কার্যকর পদক্ষেপ তো নিলই না, বরং এমন নীরবতা পালন করল যা তাদের প্রকৃত চরিত্রকে স্পষ্ট করে দেয়।\nফলে সাংবাদিক সমাজ ভয় ও দমনের চাপে দুই ভাগে বিভক্ত হয়ে গেল— দুর্বলচিত্তরা নীরবতায় আশ্রয় নিল, আর সুযোগ সন্ধানীরা সরাসরি ক্ষমতার দালালি শুরু করল। এরই ধারাবাহিকতায় শত শত গণমাধ্যম ক্রমে স্বেচ্ছায় পরিণত হলো সরকারের প্রচারযন্ত্রে। সংবাদপত্রের পাতায় জনস্বার্থের বদলে স্থান পেল ক্ষমতার ভাষ্য, প্রশ্নহীন সমর্থন, আর আলোকচিত্রে কেবল একদলীয় শাসনের সাজানো চিত্র।\nএভাবে দ্বিতীয় বাকশালের অবকাঠামো তৈরি হলো—ভয়, দমন, নীরবতা ও দালালিতে তৈরিকৃত এক বিকৃত গণমাধ্যম পরিবেশ, যেখানে সত্য প্রকাশ অপরাধ আর স্বাধীন সাংবাদিকতা রাষ্ট্রশক্তির সবচেয়ে বড় শত্রু।\nবাজারে রঙ-বেরঙের ডজন ডজন পত্রিকা এসেছে, কাগজের পাহাড় যেন প্রতিদিনই নতুন উচ্চতায় পৌঁছায়—কিন্তু সত্যের কণ্ঠটি নিভে গেছে। গণমাধ্যম মালিকরা নিজেদের ব্যবসা বাঁচাতে সত্যের বদলে ক্ষমতার আনুকূল্যকেই বেছে নেন। সাংবাদিকরা জানেন—একটি সমালোচনামূলক বাক্য মানেই চাকরি হারানোর ঝুঁকি। ফলে কলমের ডগায় জমে থাকা সাহসটুকুও নীরব হয়ে যায়।\nটিভি টকশোগুলো যেন সরকার-অনুমোদিত স্ক্রিপ্টে পরিচালিত নাটক। কোন অতিথি বসবেন, কোন আলোচনায় কারা কী বলবেন—সবই নির্ধারিত। যেসব মুখ টিভিতে সরকারের বিরুদ্ধে কড়া কথা বলতেন, তাদের অনেকেই ছিলেন সাজানো বক্সিং ম্যাচের কৃত্রিম বক্সারের মতো। দর্শক ভাবতেন—‘সরকারের নাক বুঝি ফাটিয়ে দিল!’ অথচ বাস্তবে এসব ছিল সরকারের সঙ্গে সূক্ষ্ম বোঝাপড়ারই অংশ।\nযেমন সংসদে ছিল ক্ষমতার পোষ মানানো বিরোধীদল, ঠিক তেমনি টিভি স্টুডিওতেও তৈরি করা হয়েছিল কিছু ‘গৃহপালিত সমালোচক’। তাদের কাজ ছিল শুধু শব্দের আতশবাজি ছোড়া—ফলহীন, ঝুঁকিহীন, ক্ষমতাসেবী। গৃহপালিত সেই সব সমালোচকদের কেউ কেউ নতুন করে হিরো সেজেছেন! বয়স খুব বেশি না হলেও এই জীবনে বোধহয় খুব বেশি দেখে ফেলেছি। কাজেই এসব হিরোরা সামনের দিনগুলোতে কী করবেন তাও বোধহয় বলে দিতে পারব!\nগণমাধ্যম জাগ্রত করার জন্য রাষ্ট্রীয় ও সামাজিকভাবে কয়েকটি উদ্যোগ জরুরি—\n১. মালিকানার স্বচ্ছতা নিশ্চিত করা : কে কোন গণমাধ্যমের মালিক, তার ব্যবসায়িক স্বার্থ কোথায়—এই তথ্য জনসম্মুখে থাকতে হবে। বাংলাদেশের গণমাধ্যমের বড় অংশের মালিক হয়েছেন বড় ব্যবসায়ী শ্রেণিÑ যাদের ব্যবসা, সরকারের সঙ্গে সম্পৃক্ত লাইসেন্স, ট্যাক্স, আমদানি সুবিধার ওপর নির্ভরশীল। ফলে মালিকরা সরকারি নীতির বিরুদ্ধে যেতে চান না, কারণ এতে তাদের ব্যবসায়িক স্বার্থ ক্ষতিগ্রস্ত হতে পারে। এর ফলে সত্যিকারের অনুসন্ধানী সাংবাদিকতা হারিয়ে গেছে, দুর্নীতির খবর চাপা পড়েছে, সরকারের অপকর্ম প্রচার হয়নি, ব্যর্থতা সাফল্য হিসেবে প্রচারিত হয়েছে। অন্যদিকে, বিরোধী দল ও ভিন্নমতকে—দুষ্কৃতকারী, দেশবিরোধী, ষড়যন্ত্রকারী রূপে তুলে ধরা হয়েছে। মালিকানা নিরপেক্ষ না হলে গণমাধ্যমও কখনো নিরপেক্ষ হতে পারে না।\n২. গণমাধ্যমে বিনিয়োগকারীর স্বার্থসংশ্লিষ্টতা সীমাবদ্ধ করা : যাদের ব্যবসা সরাসরি রাষ্ট্রীয় অনুমতির ওপর নির্ভর করে, তাদের গণমাধ্যম মালিক হওয়া উচিত নয়।\n৩. সাংবাদিকতার উপর রাজনৈতিক প্রভাব ও সেলফ-সেন্সরশিপ কমানো\n৪. সাংবাদিকদের নিরাপত্তা ও পেশাদারিত্ব বাড়ানো : ভয়মুক্ত সাংবাদিকতা ছাড়া গণমাধ্যম কখনোই শক্তিশালী হতে পারে না।\n৫. জাতীয় স্বার্থে গণমাধ্যমকে ঐক্যবদ্ধ করা : গণতন্ত্র, রাষ্ট্র, সার্বভৌমত্ব ও জনগণের অধিকারের প্রশ্নে গণমাধ্যমকে এক কাতারে দাঁড়াতে হবে।\n‘ইয়া-নাফসি’ মোডে সাংবাদিক সমাজ\nআজ বাংলাদেশের সাংবাদিকরা সাংবাদিকতার চেয়ে বেশি ব্যস্ত নিজেকে বাঁচিয়ে রাখা ও নিজেকে নিরাপদ রাখার  চেষ্টায়। মামলা, সাইবার আইনের ভয়, ফোনে হুমকি, শারীরিক হামলা, চাকরি হারানোর আতঙ্ক, টিভি বন্ধ করে দেওয়ার হুমকি। এই পরিবেশ সাংবাদিকতাকে শিকল পরিয়ে রেখেছে। যেখানে সাংবাদিক নিরাপদ নয়, সেখানে গণতন্ত্র বাঁচে না।\nঅনেকেই মনে করছেন যে সোশ্যাল মিডিয়া গণমাধ্যমের ব্যর্থতার ফাঁক পূরণ করছে। এটা সত্য যে যখন মূলধারার গণমাধ্যম নীরব হয়ে গেল, যখন সাংবাদিকরা কথা বলতে ভয় পেল, যখন টিভির টকশো স্ক্রিপ্টেড হয়ে গেল—বা ওয়ার্ল্ড বক্সিং চ্যাম্পিয়ন প্রতিযোগিতার রূপ পরিগ্রহ করল, তখন সত্য বলার জায়গা হয়ে গেল সোশ্যাল মিডিয়া।\nতবে সোশ্যাল মিডিয়ার উপর দীর্ঘমেয়াদি নির্ভরতা সমূহ ক্ষতির কারণ হতে পারে! কারণ সোশ্যাল মাধ্যমের তথ্য যাচাই করা সম্ভব হয় না! ফলে গুজব ছড়ানোর ঝুঁকিও বেশি। কাজেই সোশ্যাল মিডিয়া বা সিটিজেন জার্নালিজম থেকে বেনিফিট নিতে হলে আমাদের সত্যিকার অর্থেই কিছু বস্তুনিষ্ঠ গণমাধ্যম সৃষ্টি করতে হবে । এদের একটি আরেকটির পরিপূরক হতে পারেÑ কখনোই একটি আরেকটির বিকল্প হবে না!\nলেখক:কলামিস্ট\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdklwh7yravh",
    "title": "সাহসী ও অনুসন্ধানী সাংবাদিকতার অনন্য এক সংবাদপত্র",
    "publication_date": "2025-12-23T09:29:31+06:00",
    "keywords": "আমার-দেশ",
    "body": "বাংলাদেশে সাহসী ও অনুসন্ধানী সাংবাদিকতার এক অনন্য নাম এখন আমার দেশ। নবযাত্রার এক বছরে পত্রিকাটি পাঠকের মন জয় করে ব্যাপক জনপ্রিয়তা লাভ করেছে। একই সঙ্গে গণমাধ্যম জগতেও সৃষ্টি করেছে তুমুল আলোড়ন । বিশেষ করে পত্রিকার প্রতিদিনের সাড়া জাগানো ‘লিড নিউজ’ পাঠকের কাছে খবরের হটকেক বা বাড়তি এক আকর্ষণ।\nদীর্ঘ ১১ বছর শেখ হাসিনার ফ্যাসিবাদী সরকার আমার দেশ বন্ধ করে রেখেছিল। জুলাইয়ের ছাত্র গণঅভ্যুত্থানের পর ২০২৪ সালের ২২ ডিসেম্বর পত্রিকাটির নব অভিযাত্রা শুরু হয়। সম্পাদক মাহমুদুর রহমানের নেতৃত্বে পুনঃপ্রকাশের প্রথম দিনেই দেশব্যাপী আলোড়ন তুলে আমার দেশ। ফ্যাসিস্ট শেখ হাসিনার পালানো, বিগত সাড়ে ১৫ বছরের অনিয়ম-দুর্নীতি, টাকা পাচার, গুম, খুন, মানবাধিকার লঙ্ঘন, গণতন্ত্র, আইনের শাসন ও নির্বাচনব্যবস্থা ধ্বংস করা, রাজনৈতিক নিপীড়ন, অর্থনীতি ধ্বংস ও ব্যাংকিং সেক্টরের লুটপাটসহ অপশাসনের বিষয়গুলো এক বছর ধরে ‍ধারাবাহিকভাবে তুলে ধরছে আমার দেশ। পাশাপাশি জুলাই বিপ্লবের চেতনাকে ধারণ করে পত্রিকাটি অন্তর্বর্তী সরকারের নেওয়া রাষ্ট্র সংস্কারের পদক্ষেপ, সংবিধান সংশোধন এবং একটি সুষ্ঠু ও নিরপেক্ষ জাতীয় সংসদ নির্বাচনের প্রয়োজনীয়তা এবং গণতন্ত্রে উত্তরণের ওপর জোরালো রিপোর্ট করে যাচ্ছে। দেশের স্বার্থকে প্রাধান্য, ইসলামি মূল্যবোধ রক্ষা, আলেম সমাজকে গুরুত্ব দেওয়া এবং বর্তমান রাজনৈতিক অস্থিতিশীলতা ও ষড়যন্ত্র মোকাবিলার ব্যাপারেও পত্রিকাটি সক্রিয় ভূমিকা রাখছে।\nআমার দেশ ছাপা পত্রিকার পাশাপাশি ই-ভার্সন, অনলাইন পোর্টাল, ইউটিউব চ্যানেল এবং ফেসবুকের মতো ডিজিটাল প্ল্যাটফর্মেও ভালো করছে। এসব প্ল্যাটফর্মে পাঠকদের চাহিদা অনুযায়ী দ্রুত সংবাদ পৌঁছে দেওয়া হচ্ছে। সংবাদই শুধু নয়, খেলাধুলা, বিনোদন, শিক্ষা, সাহিত্য ও জীবনযাপনবিষয়ক বিভিন্ন পাতা নানা বয়সি পাঠককে আকর্ষণ করছে। পত্রিকাটিতে দেশের স্বনামধন্য লেখক, গবেষক এবং একঝাঁক মেধাবী তরুণ সাংবাদিক কাজ করছেন, যার কারণে সংবাদ ও লেখার গুণগত মান বজায় রাখতে সাহায্য করছে। আমার দেশ বাংলাদেশের অন্যতম শক্তিশালী ও জনপ্রিয় পত্রিকা হওয়ার পেছনে রয়েছে পত্রিকাটির নির্ভরযোগ্য সাংবাদিকতা। এছাড়া পত্রিকার সত্যনিষ্ঠ সাহসী সম্পাদক মাহমুদুর রহমানও পত্রিকাটি জনপ্রিয় হওয়ার পেছনে আরেকটি কারণ। তার প্রতি বুধবারের মন্তব্য প্রতিবেদন পাঠকদের জন্য একটি আকর্ষণীয় বিষয়। বস্তুনিষ্ঠ তথ্য পরিবেশনই পত্রিকাটিকে পাঠকের আস্থা অর্জন করতে সাহায্য করেছে। দুর্নীতি, ক্ষমতার অপব্যবহার এবং সামাজিক অনিয়মের বিরুদ্ধে আমার দেশ-এর সাহসী অনুসন্ধানী প্রতিবেদনগুলো পত্রিকাটিকে স্বতন্ত্র বৈশিষ্ট্য এনে দিয়েছে।\nখবরের ক্ষেত্রে শুধু লিড নিউজই নয়, আমার দেশ-এর ধারাবাহিক সিরিজ রিপোর্টও পাঠকপ্রিয়তা অর্জনে ভূমিকা রেখেছে। এসব রিপোর্টের মধ্যে রয়েছে জুলাই বিপ্লবের শহীদ ও আহতদের নিয়ে ধারাবাহিক প্রতিবেদন, আওয়ামী শাসনামলে আলেম নিপীড়ন, ঢাকাসহ জেলায় জেলায় রাজনৈতিক নিপীড়ন, ৩০০ আসনের নির্বাচনি চিত্র এবং রাজনৈতিক দলগুলোর ওপর রিপোর্ট। আমাদের সিনিয়র রিপোর্টার রকীবুল হকের করা আওয়ামী শাসনে আলেম নিপীড়ন শীর্ষক ৪০টি রিপোর্ট আলেম সমাজের প্রশংসা পায়। তেমনি বিএনপি, জামায়াতে ইসলামীসহ বিভিন্ন দলের নেতাকর্মীদের নামে লাখ লাখ মামলা, গুম, খুন ও গায়েবি মামলার বিষয়গুলো পত্রিকায় তুলে ধরা হলে তা সাড়ে ১৫ বছরের অত্যাচারের নিষ্ঠুর বিবরণের চিত্র হিসেবে বিবেচিত হয়।\nরোষানল থেকে আমার দেশ-এর নবযাত্রা\nশেখ হাসিনার ফ্যাসিবাদী শাসনের আমলে আমার দেশ দুবার বন্ধ করে দেওয়া হয়। প্রথমবার ২০১০ সালে এবং দ্বিতীয়বার ২০১৩ সালের ১১ এপ্রিল। উভয় ক্ষেত্রেই সম্পাদক মাহমুদুর রহমানকে গ্রেপ্তার করা হয়। জুলাই বিপ্লবের পর সম্পাদক মাহমুদুর রহমান তুরস্কে নির্বাসন থেকে দেশে ফিরে আসেন। পত্রিকার কার্যক্রম শুরু হয়েছিল শূন্য থেকে। অফিস পুড়িয়ে দেওয়া হয়েছিল। যাবতীয় তথ্যভান্ডার, আর্কাইভস ধ্বংস করে দেওয়া হয়েছিল। তেজগাঁওয়ে পত্রিকার দুটি প্রেস লুটপাট করে নিয়ে যায় দুর্বৃত্তরা। মাত্র দুই মাসের প্রস্তুতিতে সম্পাদক মাহমুদুর রহমান ও পত্রিকার পরিশ্রমী সাংবাদিক কর্মচারীরা ২০২৪ সালের ২২ ডিসেম্বর এ পত্রিকাকে আবার পাঠকের হাতে তুলে দেন।\n২০০৮ সালে আমার দেশ-এর দায়িত্ব নেওয়ার পর সম্পাদক মাহমুদুর রহমান সিদ্ধান্ত নিয়েছিলেন, এ পত্রিকা হবে দেশ ও জনগণের প্রকৃত কণ্ঠস্বর। জাতীয় স্বার্থের ব্যাপারে এ পত্রিকা কোনো আপস করবে না। পত্রিকাটি সবসময় কালোকে কালো এবং সাদাকে সাদা বলবে। সাহসের সঙ্গে অনুসন্ধানী রিপোর্ট প্রকাশ করবে। সত্য প্রকাশে অগ্রণী ভূমিকা রাখবে। এই নীতিমালার পরিপ্রেক্ষিতে ২০০৮ সাল থেকে আমার দেশ-এ প্রকাশ হতে থাকে অনিয়ম-দুর্নীতি, লুটপাট, মানবাধিকার লঙ্ঘন, ক্ষমতার অপব্যবহার, খুন, গুম, বিচারহীনতার সংস্কৃতি, সীমান্তে বিএসএফের হত্যাযজ্ঞ, প্রতিবেশী ভারতের আগ্রাসী নীতি, মামলা-হামলা, নির্বাচন জালিয়াতিসহ সরকারের অপশাসনের বিরুদ্ধে বস্তুনিষ্ঠ সব রিপোর্ট। একই সঙ্গে প্রতি সপ্তাহে প্রকাশ হতে থাকে মাহমুদুর রহমানের মন্তব্য প্রতিবেদন। ‘বিচারপতির স্কাইপ কেলেঙ্কারি’, ‘চেম্বার জজ মানে সরকার পক্ষের স্টে’, ‘শাহবাগে ফ্যাসিবাদের পদধ্বনি’ ইত্যাদি অসংখ্য সাড়া জাগানো রিপোর্টের কারণে আমার দেশ যেমন তুমুল জনপ্রিয় পত্রিকা হয়ে ওঠে, তেমনি পত্রিকাটি ও সম্পাদক সরকারের রোষানলে পড়েন। শেখ হাসিনার সরকার ও সরকারদলীয় লোকজন এবং গোটা রাষ্ট্রযন্ত্র আমার দেশ ও সম্পাদক মাহমুদুর রহমানের বিরুদ্ধে অবস্থান নেয়। শারীরিক আক্রমণের শিকার হওয়া ছাড়াও সরকারের জেল-জুলুমের শিকার হন মাহমুদুর রহমান। দু-দফায় পাঁচ বছরের বেশি তাকে কারাবন্দি করে রাখা হয়। ৩৮ দিন রিমান্ডে নিয়ে নির্যাতন করা হয়। তার বিরুদ্ধে ১২৪টি মামলা দিয়ে হয়রানি করা হয়। নিজ অফিসে প্রায় তিন মাস অবরুদ্ধ ছিলেন তিনি। আগেই লিখেছি, কারওয়ান বাজার বিএসইসি ভবনে আমার দেশ অফিসে রহস্যজনক আগুন লাগিয়ে পত্রিকা অফিস পুড়িয়ে সব রেকর্ডপত্র ও রেফারেন্স ধ্বংস করে দেওয়া হয়। তেজগাঁওয়ে আমার দেশ-এর নিজস্ব ছাপাখানা সিলগালা করে পত্রিকা বন্ধ করে দেওয়া হয়। মাহমুদুর রহমানের মা এবং স্ত্রীর নামেও দেওয়া হয় মামলা। দ্বিতীয় দফায় জেল থেকে বের হয়ে মাহমুদুর রহমান দেশের বিভিন্ন আদালতে মামলায় হাজিরা দিতে যান। এমন একটি হাজিরা দিতে তিনি কুষ্টিয়ায় গিয়েছিলেন। কিন্তু কুষ্টিয়ার আদালত চত্বরেই মাহমুদুর রহমানকে প্রাণনাশের উদ্দেশ্যে তার ওপর হামলা চালিয়ে আওয়ামী দুর্বৃত্তরা তাকে রক্তাক্ত করে। প্রাণ বাঁচাতে তিনি নির্বাসনে চলে যান তুরস্কের ইস্তানবুলে। অবশেষে জুলাই বিপ্লবের পর মাহমুদুর রহমান ইস্তানবুল থেকে দেশে ফিরে এলে ২০২৪ সালের ২২ ডিসেম্বর পত্রিকা পুনঃপ্রকাশিত হয়। গত এক বছরে পত্রিকাটি দেশের স্বার্থকে প্রাধান্য দিয়ে সাংবাদিকতার চর্চা চালিয়ে যাচ্ছে। মাহমুদুর রহমান সপ্তাহের প্রতি বুধবার পত্রিকার প্রথম পাতায় লিখে যাচ্ছেন তার একটির পর একটি সাড়া জাগানো মন্তব্য প্রতিবেদন।\nপ্রথম দিনে বাজিমাত\nজুলাই ছাত্র-গণঅভ্যুত্থানে শেখ হাসিনার পতন ও ভারতে পালিয়ে যাওয়ার পর সম্পাদক মাহমুদুর রহমান ইস্তানবুল থেকে দেশে ফিরেই ঘোষণা দেন আমার দেশ বের করা হবে। দীর্ঘ ১১ বছর বন্ধ থাকার পর মাত্র দুই মাসের প্রস্তুতিতে দেশব্যাপী পাঠকের হাতে তুলে দেওয়া হলো পত্রিকাটি। পত্রিকা প্রকাশের আগে রিপোর্টিং টিমকে নিয়ে বৈঠক করেছিলেন সম্পাদক মাহমুদুর রহমান। তিনি বলেছিলেন, পত্রিকার প্রথম দিন বা উদ্বোধনী সংখ্যায় এমন একটি লিড নিউজ থাকবে, যা পাঠকদের আলোড়িত করবে। সেদিন এই প্রতিবেদক চ্যালেঞ্জটি নিয়েছিলেন। রিপোর্টের বিষয় ঠিক করেছিলাম শেখ হাসিনার গণভবনের শেষ দুদিন ও ভারতে পলায়নের অজানা কথা। এক মাসের পরিশ্রমের ফল ছিল ওই লিড নিউজ, যার শিরোনাম সম্পাদক মাহমুদুর রহমান করেছিলেনÑ‘দিল্লিকে ঢাকা অ্যাটাক করতে বলেছিলেন শেখ হাসিনা’। ওই রিপোর্ট সেদিন দেশব্যাপীই ছিল একটি আলোচিত রিপোর্ট। শুধু দেশেই নয়, বিদেশে বাংলাভাষী পাঠকদের মধ্যেও ব্যাপক সাড়া জাগায় রিপোর্টটি। পাঠকরা কয়েক গুণ বেশি দাম দিয়ে সেদিন আমার দেশ সংগ্রহ করেন। ঢাকার অনেক পাঠক প্রথম দিন রাতে আমার দেশ-এর প্রেসে গিয়েও ভিড় জমান পত্রিকা হাতে পেতে। ইউটিউব চ্যানেলে এই লিড নিউজটির ভিউ হয় ৩৭ লাখ। প্রথম পাতায় জুলাই শহীদদের ছবি নিয়েও একটি রিপোর্ট করা হয়। এভাবে নবযাত্রার প্রথমদিনেই আমার দেশ সারা দেশে বাজিমাত করে।\nসাড়া জাগানো লিড নিউজ\nনবযাত্রার এক বছরে আমার দেশ ৩৫০টিরও বেশি লিড নিউজ করেছে। এসব লিড নিউজ গণমাধ্যম জগতে যেমন আলোচনার বিষয় হয়ে দাঁড়ায়, তেমনি সরকার, প্রশাসন, রাজনৈতিক দল এবং সাধারণ পাঠককেও অভিভূত করে। আজকের পত্রিকা পাঠ করে পাঠকরা কালকের জন্য অপেক্ষা করতে থাকেন কী লিড নিউজ আসে আমার দেশ-এ সেটা পড়ার জন্য। আগেই বলেছি, শেখ হাসিনার পলায়নের অজানা কথা দিয়ে পত্রিকার লিড নিউজ শুরু হয়। শেখ হাসিনার সাড়ে ১৫ বছরের অপশাসনের বড় বড় কেলেঙ্কারি, গুম, গণহত্যা, চাঞ্চল্যকর ঘটনা, টাকা পাচার, ব্যাংক লুটপাট ইত্যাদি বিষয় হয়ে দাঁড়ায় রিপোর্টের মূল বিষয়। রিপোর্টারদের একটি ‘ভাইব্র্যান্ট টিম’ বা দক্ষ ও উৎসাহী দল লিড নিউজগুলো পত্রিকার জন্য তুলে আনেন।\nপ্রথমে নিজেকে দিয়েই শুরু করি। পত্রিকায় নির্বাহী সম্পাদক হলেও একজন রিপোর্টার হিসেবে রিপোর্ট করতে আগ্রহ বোধ করি। রিপোর্ট করার সিদ্ধান্তের পেছনে কাজ করেছে শেখ হাসিনার আমলে যে বড় বড় ঘটনা ঘটেছে, সেগুলো অনুসন্ধান করা। আগেই উল্লেখ করেছি, প্রথম দিনের লিড নিউজ ছিল ‘দিল্লিকে ঢাকা অ্যাটাক করতে বলেছিলেন হাসিনা’। এ রিপোর্ট ছাপা হওয়ার পর বেশ কয়েকজন দেশপ্রেমিক, যারা নিরাপত্তা বাহিনীতে কাজ করছেন এবং অতীতে কাজ করেছেন, তারা রিপোর্টটির ব্যাপারে আমার সঙ্গে যোগাযোগ করে জানান, ওই রিপোর্টটি খুবই ভালো হয়েছে, তবে এতে ৪-৫ শতাংশ অ্যারর রয়ে গেছে। তাদের মতে, এ রিপোর্টে ‘অ্যারর’ রাখা যাবে না। তাই তাদের সহযোগিতা নিয়ে আমার দ্বিতীয় রিপোর্ট ছিল ‘মোদির রেসকিউ মিশন হাসিনা’, যা ছিল খুবই সাড়া জাগানো রিপোর্ট। রিপোর্টটিতে শেখ হাসিনাকে ভারত সরকার, তাদের গোয়েন্দা বাহিনী ‘র’ ও এই দেশের এজেন্টদের মাধ্যমে যে ভারতে পালাতে সহযোগিতা করা হয়, সবিস্তারে তার বিবরণ রয়েছে। এরপর রিপোর্ট করি সংসদ ভবনের বাংকারে ১২ ঘণ্টা লুকিয়ে ছিলেন স্পিকার শিরীন শারমিন, বিডিআর হত্যার মাস্টারমাইন্ড হাসিনা গং, বিডিআর ম্যাসাকারের অন্যতম সন্দেহভাজন কর্নেল শামস, শাপলা গণহত্যার মাস্টারমাইন্ড ছিলেন হাসিনা, ক্যান্টনমেন্টে জেনারেল তারিক সিদ্দিকের কাশিমবাজার কুঠি, ২০০৯ সালে হাসিনার প্রধানমন্ত্রিত্ব ছিল অবৈধ, বাংলাদেশ ব্যাংকের রিজার্ভ চুরির পাঁচ ক্রিমিনাল, খায়রুল হকের রায়ের সুযোগে দীর্ঘ মেয়াদে ক্ষমতায় হাসিনা, বিমানবাহিনীর অভ্যন্তরের ‘র’ নেটওয়ার্ক ফাঁস, এনএসআই অভ্যন্তরে ‘র’ নেটওয়ার্ক, ‘র’ কো-অর্ডিনেটর লে. জেনারেল মুজিবের পলায়ন রহস্য, সচিবালয়ে হাসিনার পক্ষে আমলা বিদ্রোহের আশঙ্কা, সিরিয়াল কিলার জিয়াউলের শিকার ১০৩০ জন, গুমের অপরাধী সিন্ডিকেট এখনো বিচারের বাইরে, ‘মার্শাল ল জারি করছে না কেন’, আন্দোলন দমনে কর্নেল রাজীবকে গুলির নির্দেশ দেন হাসিনা, ‘সাগর-রুনি হত্যার রহস্য উদঘাটনে ব্যর্থ ইন্টেরিম’ ইত্যাদি সাড়া জাগানো রিপোর্ট। পত্রিকার প্রথমদিন ও দ্বিতীয় দিনে করা আমাদের সহযোগী সম্পাদক আলফাজ আনামের করাÑ‘বঙ্গভবনে সেদিন রাষ্ট্রপতি চুপ্পু কাঁপছিলেন,’ ‘চব্বিশের গণঅভ্যুত্থান : ইতিহাসে তোমরা অমলিন’ আলোচিত হয়।\nআমার দেশ-এর ব্যবস্থাপনা সম্পাদক জাহেদ চৌধুরী অফিস নির্মাণ থেকে শুরু করে পত্রিকার ছাপা, সার্কুলেশন, অনলাইন, মাল্টিমিডিয়াসহ বিভিন্ন প্রশাসনিক কার্যক্রমের পাশাপাশি রিপোর্টও করেন। এর মধ্যে তার উল্লেখযোগ্য রিপোর্ট ছিলÑ‘ভারতীয় গোয়েন্দাদের নিয়ে বিডিআর হত্যার পরিকল্পনা হয় তাপসের অফিসে’ এবং ‘জাতিসংঘ রিপোর্ট আমাদের আশাবাদী করেছে’।\nআমাদের বিশেষ প্রতিনিধি অলিউল্লাহ নোমান ইলিয়াস আলীকে গুম ও হত্যা করে লাশের টুকরোগুলো নদীতে ফেলে দেওয়া নিয়ে চাঞ্চল্যকর লিড রিপোর্ট দেন। কয়েক দিন আগে আন্তর্জাতিক অপরাধ ট্রাব্যুনালের চিফ প্রসিকিউটর সংবাদ সম্মেলনে ইলিয়াস আলীকে গুম করে হত্যা করা হয়েছে বলে জানান। হত্যাকারীরা ১৬৪ ধারায় জবানবন্দিতে তা স্বীকার করেন। এছাড়া গুম নিয়ে তার আরো কয়েকটি রিপোর্টও সাড়া জাগায়। গুম হওয়া সাড়ে তিনশ মানুষকে যে খুন করে ফেলা হয়েছে, তা নিয়েও রিপোর্ট করেছেন তিনি।\nশেখ হাসিনার আমলে জঙ্গি অপপ্রচার চালিয়ে বড় বড় ঘটনা ঘটানো হয়েছে। সেসব ঘটনা অনুসন্ধান করেছেন আমাদের সিনিয়র রিপোর্টার আবু সুফিয়ান। রিপোর্টগুলোতে তিনি প্রমাণ করে দিয়েছেন শেখ হাসিনা তখন ‘জঙ্গি নাটক’ সাজিয়েছিলেন এবং অনেক দেশপ্রেমিক, ভিন্নমতের মানুষ এবং নিরীহদের কীভাবে জঙ্গি তকমা দেওয়া হয়। আমার দেশ পুনঃপ্রকাশের পরদিনই তার লিড নিউজটি ছিল জাহাজবাড়ীতে তথাকথিত জঙ্গিবিরোধী অভিযানÑ‘ডিবি থেকে নিয়ে ৯ তরুণ খুন’। তেমনি বিনাবিচারে ছয় বছর জেলে মানারাতের দুই ছাত্রী, হোলি আর্টিসান ম্যাসাকার, ‘ইন্ডিয়ান এয়ারফোর্স রেডি সাবধানে কথা বলো’, গুম, খুনে হাসিনা ও সেনাচক্র, বগুড়ায় বিভীষিকাময় গোপন কারাগার, ‘রাষ্ট্রীয় জল্লাদ বাহিনী হয়ে ওঠে সোয়াট’, সামিট গ্রুপের দখলে ইন্টারনেট খাত তার উল্লেখযোগ্য লিড নিউজ।\nজাতীয় স্বার্থ নিয়ে বেশ কিছু লিড নিউজ করেছেন আমার দেশ-এর বিশেষ প্রতিনিধি এমএ নোমান। পাঠকদের মধ্যে তার রিপোর্টগুলোও খুব সাড়া জাগায়। এর মধ্যে উল্লেখযোগ্য হচ্ছেÑভারতকে উজাড় করে যা দিলেন হাসিনা, ভারতের আদানিকে দুই দফায় ১৬০০ একর জমি দেন হাসিনা, আদানিকে হাসিনার দেওয়া ৯০০ একর জমি নিয়ে বিপাকে সরকার, বিচারের বাইরেই থাকছে বিদ্যুৎ খাতের রাঘববোয়ালরা, ভারত ছেড়ে নিরাপদ আশ্রয়ের খোঁজে আসাদুজ্জামান কামাল, ফারাক্কা চুক্তির ২৮ বছর পরও পানির ন্যায্য হিস্যা পায়নি বাংলাদেশ, পার্বত্য চট্টগ্রাম ঘিরে বিদেশিদের ‘মহাপরিকল্পনা’, আশীর্বাদ পেতে ভারতে ১৫ বছরে উজাড় করে যা দিয়েছেন শেখ হাসিনা, খালেদা জিয়াকে শাস্তি দিয়ে পাঁচ বিচারপতির ভাগ্যের উন্নতি, মডেল মসজিদ প্রকল্পে আওয়ামী লীগের অঢেল দুর্নীতি, সব নদী থেকে পানি প্রত্যাহার করছে ভারত, কৃষিতে বিপর্যয়ের আশঙ্কা, আওয়ামী লীগ নেতাকর্মীদের হাতে মারণাস্ত্র, রাষ্ট্রীয় অস্ত্রনীতির পতন নাকি সংঘাতের পূর্বাভাস, হাওরের বুক ফেঁড়ে হামিদ পরিবারের প্রমোদ সড়ক, অধস্তন আদালতে আওয়ামী লীগ আমলের ১৯৪১ বিচারক, ২ হাজার ১৮৫ বিচারকের মধ্যে ১৯৪১ জনই আওয়ামী লীগ আমলের, রোজ গার্ডেন : আওয়ামী দুর্নীতির নজিরবিহীন কাণ্ড, বঙ্গভবনের অঙ্গচ্ছেদ করে হামিদের সাঁতার বিলাস ইত্যাদি।\nকূটনৈতিক রিপোর্টার বশীর আহমেদ বাংলাদেশ-ভারত সম্পর্ক, ভারতের আধিপত্যবাদী আচরণসহ পলাতক ফ্যাসিবাদী আওয়ামী নেতাদের নিয়ে বেশ কিছু রিপোর্ট করেছেন, যা পাঠকদের মধ্যে সাড়া ফেলেছে। উল্লেখযোগ্য লিড নিউজ হচ্ছেÑদিল্লিতে শেখ হাসিনার রাজনৈতিক কার্যালয়, কলকাতায় আওয়ামী পলাতকদের আস্তানা উদঘাটন।\nঅর্থনীতি ধ্বংস, ব্যাংক খাতে লুটপাট ও বিদেশে টাকা পাচার নিয়ে আমাদের বিজনেস টিমের প্রধান সৈয়দ মিজানের অন্তত ১৩টি লিড নিউজ আলোড়ন সৃষ্টি করেছে। যেমন : দরবেশ একাই লুটেছেন ৫৭ হাজার কোটি টাকা, এস আলমের ব্যাংক লুট, ব্যাংক লকার এখন কালো টাকার নিরাপদ আশ্রয়স্থল, ১ লাখ কোটি টাকা পাচারে মেঘনা গ্রুপ, ট্রানজিটের ফায়দা শুধু ভারতের, নূর-যাকের পরিবারের দখলে বিজ্ঞাপন বাজার, বাজার নিয়ন্ত্রণে ব্যর্থ সরকার। তেমনি কাওসার আলমের শেয়ারবাজার ধ্বংসে সিকিউরিটি এক্সচেঞ্জ, রোহান রাজিবের ভারতীয়সহ ১৯ জনের তথ্য তলব দুদকের রিপোর্টগুলোও আলোচিত হয়েছে।\nডেপুটি চিফ রিপোর্টার এমরান এস হোসাইনের ১৫টি লিড নিউজের মধ্যে আলোচিত ছিলÑইভিএম প্রকল্পের তিন হাজার কোটি টাকা লুট, গর্ত থেকে গলা বের করছে আওয়ামী লীগ, সরকারি ওয়েব সাইটে এখনো বহাল ফ্যাসিবাদী বয়ান, ফের দিল্লির ছকে বাংলাদেশ ও ফ্যাসিবাদের দোসর জাপার ১৫ বছরের অপকর্ম।\nসিনিয়র রিপোর্টার আল আমিনের ১৭টি লিড নিউজের মধ্যে উল্লেখযোগ্য হচ্ছেÑজুলাই গণহত্যায় র‌্যাবের অপারেশন ক্লিনডাউন, সাবেক ছয় জেনারেলের বিরুদ্ধে তদন্তে দুদক, বিএনপি ভাঙার মিশন ছিল ভুয়া গোয়েন্দা এনায়েতের, খুন-সন্ত্রাসের মাফিয়া ডন আসাদুজ্জামান খান কামাল, দিয়াবাড়িতে অস্ত্র উদ্ধার ছিল সাজানো নাটক, গণআন্দোলন বানচালে র‌্যাবের হেলিকপ্টার থেকে গুলিবর্ষণ ইত্যাদি।\nওয়াসিম সিদ্দিকীর অনেকগুলো লিড নিউজের মধ্যে উল্লেখযোগ্য হচ্ছেÑভারতীয় আধিপত্যবাদের বিরুদ্ধে সোচ্চার ৫০ ব্যক্তি উচ্চঝুঁকিতে, এনায়েতের জবানবন্দিতে ষড়যন্ত্রের নেটওয়ার্ক ফাঁস, ফ্যাসিবাদী আমলে পুলিশ পদক পাওয়ার গল্প, পুলিশ প্রশাসনে এখনো দাপট মাফিয়া মনিরুলের।\nরাজনৈতিক রিপোর্টের ক্ষেত্রে চিফ রিপোর্টার বাছির জামাল, রকীবুল হক, জাহিদুল ইসলাম, মাহফুজ সাদির রিপোর্ট সাড়া জাগিয়েছে। মাহফুজ সাদির ৩০টি রিপোর্ট লিড ও ৫০টির মতো রিপোর্ট সেকেন্ড লিড হয়েছে। বাছির জামালের ‘বড় নির্বাচনির ঐক্যের পথে বিএনপি’ এবং ‘শেখ হাসিনার বিচার চায় সবাই’ আলোচিত হয়। বার্তা সম্পাদক ইলিয়াস হোসেনও একটি সাড়া জাগানো লিড নিউজ করেন, যার শিরোনাম ছিল ‘ভারতীয় হাইকমিশনারদের বাংলাদেশবিদ্বেষ! সাইদুর রহমান রুমি আন্তর্জাতিক অপরাধ ট্রাইব্যুনালে বিচার ও বিচার বিভাগের অরাজকতা নিয়ে বেশ কিছু লিড নিউজ করেন। ‘শেখ হাসিনার ফাঁসির দণ্ড’ শীর্ষক আন্তর্জাতিক ট্রাইব্যুনালের রায় ও রায়ের পর্যালোচনা নিয়ে করা তার রিপোর্টও ছিল আলোচিত।\nএছাড়া কবিতা, গাজী শাহনেওয়াজ, সরদার আনিছ, এমরানা আহমেদ, মাহমুদা ডলি, আজাদুল ইসলাম আদনান, নিজ নিজ বিটে এক বা একাধিক লিড নিউজ করেছেন, যা আলোচনায় এসেছে। ঢাকার বাইরে আমাদের চট্টগ্রাম ব্যুরো চিফ সোহাগ কুমার বিশ্বাস ইসকনের অপকর্মসহ অনেকগুলো লিড নিউজ করেছেন। তেমনি যশোরের আহসান কবীর, ময়মনসিংহের আবদুল কাইয়ুম, কুমিল্লার হাসানসহ অনেকেই ভালো ভালো রিপোর্ট করে পত্রিকাকে সমৃদ্ধ করেছেন। আর শিল্পী মুকুল রেজার করা ইনফো গ্রাফিক্স প্রতিটি লিড নিউজকে ফুটিয়ে তোলার ক্ষেত্রে ভূমিকা রাখছে।\nডিজিটাল প্ল্যাটফর্মেও আমার দেশ জনপ্রিয়\nগত এক বছরে ছাপা পত্রিকার মতো আমার দেশ-এর ডিজিটাল প্ল্যাটফর্মও বাংলাদেশের সংবাদমাধ্যমে অত্যন্ত শক্তিশালী এবং প্রভাবশালী হিসেবে স্বীকৃত হয়েছে। বিশেষ করে আমার দেশ-এর ইউটিউব চ্যানেল শুধু বাংলাদেশেই নয়, সারা বিশ্বে বাংলা ভাষাভাষী মানুষের মাধ্যমে এখন সবচেয়ে জনপ্রিয়।\nপত্রিকার ব্যবস্থাপনা সম্পাদক জাহেদ চৌধুরীর সরাসরি তত্ত্বাবধানে সাংবাদিক তামান্না মিনহাজের নেতৃত্বে আমার দেশ মাল্টিমিডিয়ার কাজ চলছে একদল উদ্যমী তরুণ সাংবাদিকের মাধ্যমে। আন্তর্জাতিক বিভাগের জন্য এ পত্রিকায় যোগ দিয়েছিলেন তামান্না মিনহাজ। কিন্তু তাকে পরে মাল্টিমিডিয়া বিভাগের দায়িত্ব দেওয়া হয়। তামান্না মিনহাজের কণ্ঠ এখন দেশ-বিদেশে পরিচিত এবং তিনি আমার দেশ ইউটিউব চ্যানেলের একটি ব্র্যান্ড হিসেবে খ্যাতিলাভ করেছেন।\nডিজিটাল প্ল্যাটফর্মে আমার দেশ-এর ই-ভার্সন বা ই-পেপার, অনলাইন পোর্টাল, ইউটিউব চ্যানেল ও ফেসবুক রয়েছে। নিউজ পোর্টালটি মাত্র এক বছরে চার নম্বর অবস্থানে চলে এসেছে। আমার দেশ-এর ফেসবুক পেজের ভিউ প্রতি মাসে প্রায় ৪০ কোটিতে দাঁড়িয়েছে। ফেসবুকের ফলোয়ার এক বছরে এখন ১৪ লাখে পৌঁছেছে। ইউটিউব চ্যানেলের সাবস্ক্রাইবার ১৫ লাখ ছাড়িয়েছে কয়েক দিন আগেই। পত্রিকার উদ্বোধন দিনে আমার দেশ-এর লিড নিউজ ছিল ‘দিল্লিকে ঢাকা অ্যাটাক করতে বলেছিলেন হাসিনা’। ইউটিউব চ্যানেলে এই লিড নিউজটি তামান্না মিনহাজ পড়ে শোনালে এর ভিউ হয় প্রায় ৩৭ লাখ। এছাড়া সাড়া জাগানো অন্তত ৩২টি রিপোর্টের প্রতিটির ভিউ হয়েছে এক মিলিয়ন অর্থাৎ ১০ লাখের বেশি। গত মাসে ইউটিউবের ভিউ দাঁড়িয়েছে ৫ কোটির ওপরে। আর আমার দেশ-এর ওয়েবসাইটে মাসিক ভিউ প্রায় ১০ কোটি।\nসাংবাদিকতায় পুরস্কার\nআমার দেশ সম্পাদক মাহমুদুর রহমান সাহসী সাংবাদিকতা ও মানবাধিকার রক্ষায় গুরুত্বপূর্ণ অবদানের জন্য রাষ্ট্রীয় একুশে পদকে ভূষিত হন। পত্রিকার নির্বাহী সম্পাদক সৈয়দ আবদাল আহমদ ঢাকা রিপোর্টার্স ইউনিটির (ডিআরইউ) সম্মানজনক অনুসন্ধানী সাংবাদিকতা পুরস্কারে ভূষিত হন। বিশেষ প্রতিনিধি এমএ নোমান ডিআরইউর বর্ষসেরা রিপোর্টিং পুরস্কারে ভূষিত হন।\nআমার দেশ পরিবার\nআমার দেশ-এর রিপোর্টিং টিমের সঙ্গে পত্রিকার নির্বাহী সম্পাদক, ব্যবস্থাপনা সম্পাদক, বার্তা সম্পাদক, সম্পাদকীয় বিভাগের প্রধানও এক বা একাধিক রিপোর্ট করে পত্রিকাটিকে আলোচনায় নিয়ে এসেছেন। একটি তরতাজা পত্রিকা প্রতিদিন পাঠকের হাতে তুলে দেওয়ার ক্ষেত্রে ব্যবস্থাপনা সম্পাদক জাহেদ চৌধুরী, যুগ্ম সম্পাদক এম আবদুল্লাহ, বার্তা সম্পাদক ইলিয়াস হোসেন ও চিফ রিপোর্টার বাছির জামাল কঠোর পরিশ্রম করে চলেছেন। পত্রিকার বার্তা সম্পাদক এক বছরে কোনো সাপ্তাহিক ছুটিও নেননি। নিউজ ডেস্ক, ফিচার বিভাগ, মফস্বল বিভাগ, স্পোর্টস, সম্পাদনা সহকারী বিভাগ, কম্পিউটার ও গ্রাফিকস বিভাগ, পত্রিকার পরিচালক শাকিল ওয়াহেদ সুমনের নেতৃত্বে বিজ্ঞাপন বিভাগের কার্যক্রমÑএক কথায় সবাই পত্রিকার জন্য নিবেদিতপ্রাণ হয়ে কাজ করে যাচ্ছেন।\nলেখক :নির্বাহী সম্পাদক, আমার দেশ\nAbdal62@gmail.com\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdem5ukacxo4",
    "title": "সিরিয়ায় সেনাবাহিনী ও এসডিএফের সংঘর্ষে নিহত ২, আহত ১৩",
    "publication_date": "2025-12-23T09:22:08+06:00",
    "keywords": "সিরিয়া,সংঘর্ষ,আমার-দেশ",
    "body": "সিরিয়ার আলেপ্পো শহরে সিরীয় সেনাবাহিনী ও কুর্দি নেতৃত্বাধীন সিরিয়ান ডেমোক্রেটিক ফোর্সেস (এসডিএফ) মধ্যে সংঘর্ষে অন্তত দুজন নিহত এবং ১১ জন আহত হয়েছেন। সংঘর্ষ সোমবার (২২ ডিসেম্বর) শেইখান ও লায়রমুন গোলচত্বরে ঘটে বলে জানা গেছে।\nসিরিয়ার রাষ্ট্রীয় বার্তা সংস্থা সানা জানিয়েছে, গোলাগুলির মধ্যে বহু পরিবার ও স্থানীয় শ্রমিক এলাকা ছেড়ে পালিয়েছে। আলজাজিরার দামেস্ক প্রতিনিধি আয়মান ওঘান্না জানিয়েছেন, সংঘর্ষের সময় ভারি মেশিনগান ও মর্টার শেলের ব্যবহার করা হয়েছে এবং বহু পরিবার বাস্তুচ্যুত হয়েছে। সিরিয়ান সিভিল ডিফেন্স জানিয়েছে, এসডিএফের গুলিতে তাদের দুজন উদ্ধারকর্মী আহত হয়েছেন, পাশাপাশি দুই শিশুও আহত হয়েছেন।\nসিরিয়ার স্বরাষ্ট্র মন্ত্রণালয় এসডিএফকে ‘বিশ্বাসঘাতক’ হিসেবে উল্লেখ করে জানিয়েছে, সংঘর্ষে দুজন নিরাপত্তা সদস্য আহত হয়েছেন, যাদের মধ্যে একজন সেনা সদস্য। তারা দাবি করেছে, আলেপ্পোর শেখ মাকসুদ ও আশরাফিয়াহ এলাকায় মোতায়েন যৌথ চেকপোস্টে হামলা চালিয়েছে এসডিএফ। তবে এসডিএফ সরকার সমর্থিত গোষ্ঠীগুলোকেই বেসামরিক এলাকায় হামলার দায়ী করেছে।\nঘণ্টাব্যাপী সংঘর্ষের পর সোমবার গভীর রাতে উভয় পক্ষ গোলাবর্ষণ বন্ধে সম্মত হয়। সানা জানিয়েছে, প্রতিরক্ষা মন্ত্রণালয় সিরীয় সেনাবাহিনীর জেনারেল স্টাফকে হামলা বন্ধের নির্দেশ দিয়েছে। একই সঙ্গে এসডিএফও তাদের বাহিনীকে পালটা জবাব বন্ধের নির্দেশ দিয়েছে।\nএ সংঘর্ষ এমন এক সময়ে ঘটেছে, যখন তুরস্কের পররাষ্ট্রমন্ত্রী হাকান ফিদান দামেস্ক সফরে এসডিএফকে সিরীয় সেনাবাহিনীতে একীভূত করার বিষয়ে আলোচনা করছিলেন। গত মার্চে প্রেসিডেন্ট আহমেদ আল-শারা এসডিএফকে রাষ্ট্রীয় প্রতিষ্ঠানে অন্তর্ভুক্ত করার একটি চুক্তিতে স্বাক্ষর করেছেন, তবে বাস্তবায়ন প্রক্রিয়া এখনও অগ্রগতি পায়নি।\nবিশ্লেষকদের মতে, ২০১৫ সাল থেকে যুক্তরাষ্ট্র-সমর্থিত এসডিএফ সিরিয়ার উত্তর-পূর্বাঞ্চলের বিস্তীর্ণ এলাকা নিয়ন্ত্রণ করে আসছে। এই বাহিনীকে সিরীয় সেনাবাহিনীতে একীভূত করার প্রশ্ন বর্তমানে জাতীয় ঐক্যের জন্য সবচেয়ে স্পর্শকাতর ইস্যু হিসেবে বিবেচিত হচ্ছে। তুরস্ক এসডিএফকে কুর্দিস্তান ওয়ার্কার্স পার্টি (পিকেকে)-এর সঙ্গে সংশ্লিষ্ট একটি ‘সন্ত্রাসী সংগঠন’ হিসেবে দেখে, যা পরিস্থিতিকে আরও জটিল করে তুলছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdsyip4t3tea",
    "title": "গোবিন্দগঞ্জের ৩৬ লেভেলক্রসিং গেটম্যান না থাকায় মৃত্যুফাঁদ",
    "publication_date": "2025-12-23T09:19:42+06:00",
    "keywords": "আমার-দেশ,বগুড়া,গাইবান্ধা,গোবিন্দগঞ্জ",
    "body": "বাংলাদেশ রেলওয়ের পশ্চিমাঞ্চলে গাইবান্ধা জেলার গোবিন্দগঞ্জ উপজেলার মহিমাগঞ্জ থেকে পার্শ্ববর্তী বগুড়া জেলার আদমদীঘি উপজেলার সান্তাহার পর্যন্ত প্রায় ৭২ কিলোমিটার রেলপথে ৬৪টি লেভেল ক্রসিংয়ের মধ্যে ৩৬টিই অরক্ষিত অবস্থায় রয়েছে।\nএসব লেভেলক্রসিংয়ে কোনো গেটম্যান না থাকায় সেগুলো যেন মৃত্যুফাঁদে পরিণত হয়েছে। অরক্ষিত এসব ক্রসিংয়ে প্রায়ই ছোটখাটো দুর্ঘটনা ঘটছে । অথচ এসব লেভেলরেলক্রসিং নিরাপদ রাখার বিষয়ে সংশ্লিষ্ট কর্তৃপক্ষের কোনো উদ্যোগ নেই।\nরেলওয়ের বগুড়া উপসহকারী প্রকৌশলীর কার্যালয় সূত্রে জানা গেছে, বগুড়ার সান্তাহার রেলওয়ে স্টেশন থেকে গোবিন্দগঞ্জের মহিমাগঞ্জ রেলওয়ে স্টেশন পর্যন্ত ৭১.৪ কিলোমিটার রেলপথে ৩৬ ঝুঁকিপূর্ণ লেভেলক্রসিং রয়েছে। এর মধ্যে আদমদীঘি উপজেলার সান্তাহার পৌর এলাকায় দুটি, ছাঁতিয়ান এলাকায় একটি, নশরতপুরে একটি ও আলতাফ নগরে দুটি, দুপচাঁচিয়া উপজেলার তালোড়া এলাকায় তিনটি, কাহালু উপজেলার দুর্গাপুরে দুটি, কাহালু পৌর এলাকায় তিনটি, কাহালু ইউনিয়নে একটি ও মুরইলে দুটি, বগুড়া সদরের ফাঁপোড়ে দুটি ও বগুড়া পৌর এলাকায় তিনটি, গাবতলী উপজেলা এলাকায় তিনটি ও নারুয়ামালা এলাকায় একটি, সোনাতলা উপজেলার দিকদাইড় এলাকায় তিনটি, জোড়গাছায় একটি ও চামুরপাড়ায় তিনটি এবং গাইবান্ধার গোবিন্দগঞ্জ উপজেলার শালমারা এলাকায় তিনটি লেভেলক্রসিংয়ে কোনো গেটম্যান নেই।\nসূত্র জানায়, যেসব লেভেলক্রসিংয়ে গেটম্যান ও প্রতিবন্ধকতা রয়েছে সেগুলোতে দুর্ঘটনার আশঙ্কা কম। পক্ষান্তরে গেটম্যান নেই এমন ক্রসিংগুলো অরক্ষিত এবং সেগুলোতে দুর্ঘটনা প্রায়ই ঘটছে। সূত্র আরো জানায়, ট্রেন চলাচলের সংখ্যা হিসেবে প্রতিটি লেভেলক্রসিংয়ে এক থেকে চারজন গেটম্যান থাকেন। আট ঘণ্টার শিফ্‌ট হিসেবে লেভেলক্রসিংয়ে প্রতিদিন তিন থেকে ১২ জন গেটম্যানের প্রয়োজন হয়।\nভুক্তভোগীরা জানান, লেভেলক্রসিং অরক্ষিত থাকার কারণেই প্রতিনিয়ত দুর্ঘটনা ঘটছে। অথচ রেলওয়ের অরক্ষিত লেভেল ক্রসিংগুলোতে দুর্ঘটনা রোধকল্পে কর্তৃপক্ষের কোনো কার্যকর পদক্ষেপ নেই। এ কারণে প্রতিবছর ট্রেন দুর্ঘটনায় প্রাণ হারাচ্ছেন অনেক মানুষ। এ জন্য তারা জরুরিভিত্তিতে লেভেলক্রসিংগুলো সুরক্ষিত করার জোর দাবি জানান।\nরেলওয়ে সূত্রে জানা গেছে, সারা দেশে রেলপথ আছে দুই হাজার ৯৫৫ কিলোমিটার। রেলওয়ের প্রকৌশল বিভাগের হিসাবে পূর্ব ও পশ্চিম রেলের দুই অঞ্চলে সবচেয়ে বেশি অবৈধ লেভেলক্রসিং সৃষ্টি করেছে এলজিইডি। এ বিষয়ে রেলওয়ের গাইবান্ধা স্টেশনমাস্টার সুমিত সরকারের কাছে জানতে চাইলে তিনি আমার দেশকে বলেন, রেলওয়ের অরক্ষিত লেভেলক্রসিংগুলো সম্পর্কে আমরা ঊর্ধ্বতন কর্তৃপক্ষকে জানিয়েছি, সেগুলোকে সুরক্ষিত রাখতে সেখানে গেটম্যান ও প্রতিবন্ধক ব্যবস্থা হয়তো অল্প কিছুদিনের মধ্যেই পরিপূর্ণতা লাভ করবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdwrpwa3du4a",
    "title": "ভারতে মুসলমানদের বিরুদ্ধে রাষ্ট্রীয় সহিংসতা",
    "publication_date": "2025-12-23T09:13:29+06:00",
    "keywords": "ভারত,আমার-দেশ,মুসলিম",
    "body": "বিহারের মুখ্যমন্ত্রী নীতিশ কুমার সম্প্রতি সরকারি অনুষ্ঠানে মুসলিম নারী চিকিৎসকের হিজাব প্রকাশ্যে টেনে খুলে ফেলে ভারতীয় সরকারের ক্ষমতা কাঠামোর প্রচণ্ড ইসলামবিদ্বেষী চরিত্রের প্রমাণ দিয়েছেন। হিজাব পরিহিত নবনিযুক্ত ওই চিকিৎসক তার নিয়োগপত্র নিতে এসেছিলেন। পরে ভিডিওটি সামাজিক যোগাযোগমাধ্যমে ব্যাপকভাবে ছড়িয়ে পড়ে।\nএকজন মুখ্যমন্ত্রীর এমন ঘৃণার প্রকাশ কোনো বিচ্ছিন্ন ঘটনা নয়। ২০১৫ থেকে ২০২৫Ñএই এক দশকে ভারতে মুসলিম সম্প্রদায়ের বিরুদ্ধে সাম্প্রদায়িক সহিংসতা ধারাবাহিক ও কাঠামোগত রূপ নিয়েছে। সরকারিভাবে ধর্মভিত্তিক নিহতের পূর্ণাঙ্গ পরিসংখ্যান প্রকাশ না করা হলেও সংবাদমাধ্যম, মানবাধিকার সংগঠন ও স্বাধীন ট্র্যাকারগুলোর তথ্য বিশ্লেষণ করলে একটি উদ্বেগজনক চিত্র স্পষ্ট হয়—সহিংসতার ধরন বদলেছে; কিন্তু লক্ষ্যবস্তু হিসেবে মুসলমানরাই সবচেয়ে বেশি ক্ষতিগ্রস্ত।\nভারতের জাতীয় অপরাধ রেকর্ড ব্যুরো (এনসিআরবি) কিংবা স্বরাষ্ট্র মন্ত্রণালয়ের ডেটায় সাম্প্রদায়িক সহিংসতার সামগ্রিক সংখ্যা থাকলেও ধর্মভিত্তিক নিহতের আলাদা হিসাব নিয়মিতভাবে প্রকাশ করা হয় না। ফলে মুসলমানদের বিরুদ্ধে সংঘটিত সহিংসতার প্রকৃত মাত্রা সরকারি পরিসংখ্যানে অস্পষ্টই থেকে যায়। প্রশ্ন ওঠে—এটি কি কেবল প্রশাসনিক সীমাবদ্ধতা, নাকি রাজনৈতিক ইচ্ছার অভাব? কারণ, ধর্মভিত্তিক ডেটা প্রকাশ করলে স্পষ্ট হয়ে যাবে কারা সবচেয়ে বেশি আক্রান্ত হচ্ছে।\nপ্রত্যেক নিহতের গল্পে মানুষের জীবন, পরিবার, স্বপ্ন ও নির্যাতনের মুহূর্ত লুকিয়ে থাকে। দাদরিতে মোহাম্মদ আখলাক, আলওয়ারে পেহলু খান, ঝাড়খণ্ডে তাবরেজ আনসারি—তারা কেবল নাম নন; তারা এমন প্রতীক, যাদের পিটিয়ে মারা যায় এবং পরে হিন্দুত্ববাদী রাজনীতির কলকাঠিতে বিচার মেলে না।\nভারতে গত এক দশকে মুসলমান সম্প্রদায়ের ওপর সহিংসতার যে ধারা লক্ষ করা গেছে, তা আর বিচ্ছিন্ন ঘটনা হিসেবে  দেখা যায় না। ২০১৫ থেকে ২০২৫ পর্যন্ত অন্তত ৭০-৮০ জন মুসলমান সাম্প্রদায়িক সহিংসতায় নিহত হয়েছেন। এদের বড় অংশ হিন্দুত্ববাদীদের সংঘটিত হামলার শিকার। দেশটির সরকারি পরিসংখ্যান এই সংখ্যা প্রকাশ করে না; তবে সংবাদমাধ্যম, মানবাধিকার সংস্থা এবং স্বাধীন গবেষণার রিপোর্টগুলোর সমন্বয়ে এ বিষয়ে ভয়ংকর একটি চিত্র দেখা যায়। অবশ্য এই সংখ্যাও চূড়ান্ত নয়। বরং এটি রাষ্ট্রের লুকোচুরি, প্রশাসনিক নীরবতা আর বিচারহীনতার এক নির্মম সংস্কৃতি।\nসহিংসতার যত প্যাটার্ন\nএক দশকের বিশ্লেষণে দেখা গেছে, মুসলমানদের ওপর সহিংসতার কিছু সুনির্দিষ্ট প্যাটার্ন রয়েছে। হামলার প্রধান কারণগুলো সাধারণত গরু জবাই বা গরুর মাংস পরিবহনের অভিযোগ, বিতর্কিত ‘লাভ জিহাদ’ তত্ত্বের ভিত্তিতে মুসলিম ও হিন্দু তরুণীদের সম্পর্ক, ধর্ম অবমাননা এবং সামাজিক যোগাযোগমাধ্যমে ছড়ানো অপতথ্য। এছাড়া ধর্মীয় শোভাযাত্রার রুট বা সময় নিয়ে উত্তেজনা, মুসলিম ব্যবসায়ীদের বয়কট, হিন্দুত্ববাদী রাজনীতিবিদদের উসকানিমূলক বক্তব্য ও সামাজিকমাধ্যমে বিদ্বেষমূলক মন্তব্য সহিংসতা উসকে দেয়। কিছু ক্ষেত্রে মুসলিম সম্প্রদায়কে লক্ষ্য করে আইনের অপপ্রয়োগের অভিযোগও উঠেছে।\nপুলিশের দেরিতে হস্তক্ষেপ বা পক্ষপাত, দীর্ঘসূত্র বিচার ও রাজনৈতিক আশ্রয়ের কারণে অভিযুক্তরা প্রায়ই দায়মুক্ত থাকে। ২০১৫-২০১৯ সালের মধ্যে গণপিটুনি নতুনভাবে প্রথাগত প্যাটার্নে প্রতিষ্ঠিত হয়েছে। এ সময়ে প্রায়ই গুজব ছড়ানো, ধর্মীয় পরিচয় শনাক্তকরণ, গণপিটুনিতে হত্যা ও রাজনৈতিক আশ্রয় বা আইনি ছাড়ের পুনরাবৃত্তি দেখা গেছে।\nআক্রান্তদের অধিকাংশই সাধারণ মুসলমান—বাজারে কাজ করা বা গ্রামের পথে চলাফেরা করা মানুষ। তাদের মৃত্যু কেবল ব্যক্তিগত ক্ষতি নয়; এটি পুরো মুসলমান সম্প্রদায়ের ওপর ভয়, অসম্মান ও নিরাপত্তাহীনতার প্রতীক।\nএ বিষয়ে যুক্তরাজ্যভিত্তিক কাশ্মিরী রাজনৈতিক কর্মী ও ওয়ার্ল্ড কাশ্মীর ফ্রিডম মুভমেন্টের সভাপতি এবং দ্য জাস্টিস ফাউন্ডেশন কাশ্মীর ইনস্টিটিউট অব ইন্টারন্যাশনাল অ্যাফেয়ার্সের পরিচালক ডা. মুজ্জাম্মিল আইয়ুব ঠাকুর আমার দেশকে বলেন,  রাষ্ট্রীয় মদতে সংঘটিত, সমর্থিত ও ন্যায্যতা দেওয়া সহিংসতা বোঝার জন্য আমাদের পর্দার আড়ালে তাকাতে হবে, যেখানে দেখা যায় বিজেপির মূল সংগঠন আরএসএস সুতো টানছে এবং এক ভয়ংকর গণহত্যামূলক প্রোগ্রাম বাস্তবায়ন করছে, যাকে কেবল ‘গণহত্যা’ বলেই বর্ণনা করা যায়।  আরএসএসের শিকড় নাৎসি জার্মানিতে প্রোথিত। তাদের আদর্শ, দর্শন ও কৌশল অনুকরণ করে; এমনকি তাদের স্যালুট ও পোশাকও নকল করা হয়েছে। নাৎসি ফ্যাসিবাদ অবসানের পর আরএসএসের কর্মসূচি নতুন এক আধ্যাত্মিক অংশীদার খুঁজে পায় জায়নবাদের মধ্যে, যেখানে সংখ্যালঘুদের ক্ষতির বিনিময়ে একই সম্প্রসারণবাদী আদর্শ ভাগাভাগি করা হয়।\nগুজব ও কয়েকটি প্রাণহানি\n২০১৫ সালে ভারতের উত্তরপ্রদেশের দাদরি শহরে এক হৃদয়বিদারক ঘটনা ঘটে। ৫০ বছর বয়সি মুসলিম কৃষক আখলাক একটি ভিত্তিহীন গুজবের শিকার হন। স্থানীয় কিছু কট্টরপন্থি হিন্দুত্ববাদী মানুষ আখলাকের বিরুদ্ধে গরুর মাংস-সংক্রান্ত অভিযোগ ছড়ায়। গুজবটি সামাজিকমাধ্যমে দ্রুত ছড়িয়ে উত্তেজনা সৃষ্টি করে। কয়েকশ মানুষ তার বাড়িতে প্রবেশ করে তার ওপর নির্মম নির্যাতন চালায়। পুলিশ ও প্রশাসন ঘটনাস্থলে পৌঁছানোর আগেই আখলাক নিহত হন। পরে তার পরিবার নিরাপত্তাহীনতার কারণে শহর ত্যাগ করতে বাধ্য হয়।\n২০২০ সালের ফেব্রুয়ারিতে উত্তর-পূর্ব দিল্লিতে ঘটে এক দশকের সবচেয়ে রক্তক্ষয়ী সাম্প্রদায়িক সহিংসতা। কয়েক দিনে অন্তত ৫৩ জন নিহত হন, যার দুই-তৃতীয়াংশই মুসলিম। সংঘর্ষের প্রথম দিন থেকেই ভাঙচুর, অগ্নিসংযোগ ও লুটপাট শুরু হয়। মুসলিম সম্প্রদায়ের ঘরবাড়ি ও দোকানপাট লুটপাটের শিকার হয়। শত শত পরিবার রাতারাতি নিরাপত্তাহীন হয়ে পড়ে। আহতের সংখ্যা শতাধিক; শিশু ও বৃদ্ধদের মধ্যে ভয় ও দীর্ঘস্থায়ী ট্রমার প্রভাব লক্ষ করা যায়।\nঝাড়খণ্ডে তাবরেজ আনসারি নামে একজন মুসলিম যুবকও গুজবের শিকার হন। স্থানীয়রা মিথ্যা অভিযোগ ছড়িয়ে তাকে নির্যাতন করে। ধারালো অস্ত্র ও লাঠির আঘাতে তাবরেজ গুরুতর আহত হয়ে হাসপাতালে ভর্তি হন। তার পরিবার ও স্থানীয় মুসলমানরা নিরাপত্তাহীন অবস্থায় দিন কাটাতে বাধ্য হন।\nবিভিন্ন স্বাধীন সংস্থা ও ট্র্যাকার ২০২৪-২৫ সালেই ভারতের বিভিন্ন রাজ্যে হিন্দু উগ্র হিন্দুত্ববাদী সন্ত্রাসীদের হাতে অন্তত ২০ মুসলিম নিহত হয়েছেন বলে জানিয়েছে। সরকারি ডেটায় ধর্মভিত্তিক নিহতের সুনির্দিষ্ট তথ্য নেই। প্রকাশিত সংখ্যার অদৃশ্যতার কারণে মুসলিম সম্প্রদায়ের ওপর প্রায়ই সহিংসতার চক্র চলতে থাকে।\nভয় কমলেও চ্যালেঞ্জ অব্যাহত\nকরোনা-পরবর্তী ২০২১-২৩ সালে ধর্মীয় শোভাযাত্রা, মিছিল ও স্থানীয় উত্তেজনার কারণে বিচ্ছিন্ন সহিংসতা কিছুটা কমলেও থেমে যায়নি। নিহতের সংখ্যা কমলেও এ ধরনের ঘটনায় মুসলমান সম্প্রদায় প্রধান ভুক্তভোগী ছিল। অভিযুক্তরা দীর্ঘ সময় বিচার কার্যক্রমের বাইরে থাকে বা রাজনৈতিক আশ্রয় পায়; ফলে স্থানীয় সম্প্রদায়ের মধ্যে গভীর ভয় ও অবিশ্বাস তৈরি হয়েছে।\n২০২৪-২৫ সালে লক্ষ্যভিত্তিক সহিংসতা আবার বেড়েছে। বিভিন্ন রাজ্যে মুসলিম সম্প্রদায়ের বিরুদ্ধে গুজব, হেট স্পিচ ও সামাজিক-রাজনৈতিক ইস্যুকে কেন্দ্র করে ছোট কিন্তু প্রাণঘাতী হামলার ঘটনা ঘটেছে। পুলিশের দেরি বা পক্ষপাত, বিচারের দীর্ঘসূত্রতা এবং অভিযুক্তদের রাজনৈতিক আশ্রয়ে পরিস্থিতি আরো জটিল করেছে। স্থানীয় সম্প্রদায়ের মধ্যে ভয় ও আতঙ্ক ছড়িয়েছে, মুসলমানদের নিরাপত্তা ও অধিকার কমেছে।\nস্বাধীন গবেষণা সংস্থাগুলোর তথ্যমতে, ২০২৪ সালে দাঙ্গা ও গণপিটুনির ফলে অন্তত ২৪ জন নিহত হন, যার মধ্যে প্রায় ১৮ জন মুসলিম। বড় দাঙ্গা না হলেও লক্ষ্যভিত্তিক সহিংসতা জোরালো হয়েছে। এক বছরের মধ্যে ৫৯টি সহিংস ঘটনা রিপোর্ট করা হয়েছে। অনেক ঘটনাই ঘটেছে ধর্মীয় উৎসব, প্রক্রিয়া বা মিছিলকে কেন্দ্র করে।\n২০২৫ সালের প্রথম কয়েক মাসেও একাধিক বিচ্ছিন্ন হামলার খবর পাওয়া গেছে। পুরো বছরের চিত্র এখনো স্পষ্ট নয়, তবে সহিংসতার ধারাবাহিকতা অব্যাহত থাকার ইঙ্গিত পাওয়া গেছে পুরোপুরিই।\nযুক্তরাষ্ট্রের ওহাইও ইউনিভার্সিটির ভিজিটিং ইন্টারন্যাশনাল রিসার্চ স্কলার মোহাম্মদ আশরাফুজ্জামান আমার দেশকে বলেন, হিন্দু সংখ্যাগরিষ্ঠ জনসংখ্যা অধ্যুষিত ভারতে নিম্নবর্ণের দলিত সম্প্রদায়, শিখ, বৌদ্ধ, জৈন, খ্রিষ্টান ও মুসলিম ধর্মাবলম্বীরা, অর্থাৎ সংখ্যালঘু সম্প্রদায় প্রতিনিয়ত অনিরাপদ জীবনের মুখোমুখি। নরেন্দ্র মোদির নেতৃত্বাধীন ভারতীয় জনতা পার্টি (বিজেপি) সরকারে আসার পর গত এক দশকে কেন্দ্রীয় সরকারের গুরুত্বপূর্ণ মন্ত্রীসহ বিভিন্ন রাজ্য সরকারের পদস্থ প্রভাবশালী ব্যক্তিবর্গের উগ্র হিন্দুত্ববাদী কর্মকাণ্ড উচ্চবর্ণের হিন্দু ব্যতীত অন্যদের অস্তিত্বকে ক্রমাগতভাবে সংকটাপন্ন করে তুলেছে।\nতিনি বলেন, একদিকে কথিত গো-মাংসবিরোধী উগ্র হিন্দুত্ববাদী ঘৃণার শিকারে পরিণত হয়ে মুসলিমসহ সংখ্যালঘু সম্প্রদায়ের অসংখ্য নিরীহ মানুষ গণপিটুনিতে খুন হয়েছেন এবং অগণিত পরিবার তাদের জীবিকা ও সম্পদ হারিয়েছে। অন্যদিকে, ২০২৫ সালের ওয়াকফ্ অ্যামেন্ডমেন্ট অ্যাক্টের মতো অন্যায্য আইন প্রণয়নের মাধ্যমে রাষ্ট্র মুসলিমদের সম্পদ বাজেয়াপ্ত করার বন্দোবস্ত করেছে। ২০১৯ সালের আগস্ট থেকে সাংবিধানিকভাবে স্বায়ত্তশাসিত রাজ্য জম্মু ও কাশ্মীরের মুসলিমদের ওপর নিপীড়নের বিস্তৃতি ঘটানোর উদ্দেশ্যে সেখানকার স্বশাসনের অধিকার ছিনিয়ে নিয়ে গোটা অঞ্চলকে প্রকৃতপক্ষে খোলা আকাশের নিচে একটি কারাগারে পরিণত করা হয়েছে। আন্তর্জাতিকভাবে স্বীকৃত মানবাধিকারকর্মী, সাংবাদিক, গবেষক, লেখকদের কথিত সন্ত্রাসবাদের মিথ্যা মামলায় অভিযুক্ত করে কারাবন্দি করা ও স্বাধীনভাবে চলাফেরার অধিকার খর্ব করা হয়েছে। মানবাধিকার কর্মকাণ্ড পরিচালনাকে প্রকারান্তরে ‘অপরাধ’ হিসেবে চিহ্নিত করে মুসলিম নেতৃত্বাধীন সব মানবাধিকার সংগঠনের কার্যক্রম মূলত বন্ধ করে দেওয়া হয়েছে। মুসলিম পরিচয়ের কারণে হত্যাসহ রাষ্ট্রীয় নিপীড়ন চালানোর সামাজিক বৈধতার বয়ান তৈরি করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdpqorpqfjtz",
    "title": "হাসিনা ও ১২ সেনা কর্মকর্তার বিরুদ্ধে অভিযোগ গঠনের আদেশ আজ",
    "publication_date": "2025-12-23T09:07:07+06:00",
    "keywords": "আমার-দেশ,আন্তর্জাতিক-অপরাধ-আদালত",
    "body": "টাস্কফোর্স ফর ইন্টারোগেশন (টিএফআই) সেলে গুম ও নির্যাতনের ঘটনায় ক্ষমতাচ্যুত সাবেক প্রধানমন্ত্রী শেখ হাসিনা ও ১২ সেনা কর্মকর্তাসহ মোট ১৭ জনের বিরুদ্ধে আনুষ্ঠানিকভাবে অভিযোগ গঠনের বিষয়ে আদেশের জন্য আজ ২৩ ডিসেম্বর দিন ধার্য রয়েছে।\nআন্তর্জাতিক অপরাধ ট্রাইব্যুনাল-১-এর চেয়ারম্যান গোলাম মর্তুজা মজুমদারের নেতৃত্বাধীন তিন সদস্যের বিচারিক প্যানেল এ দিন ধার্য করেন। ট্রাইব্যুনালের অপর দুই সদস্য হলেন বিচারপতি শফিউল আলম মাহমুদ এবং অবসরপ্রাপ্ত জেলা ও দায়রা জজ মোহিতুল হক এনাম চৌধুরী।\nএর আগে গত ২১ ডিসেম্বর অভিযোগ গঠনের আদেশের জন্য দিন ধার্য থাকলেও আসামিপক্ষের আইনজীবীদের আবেদনের পরিপ্রেক্ষিতে ট্রাইব্যুনাল বিশেষ শুনানির অনুমতি দেন। পরে শুনানি শেষে অভিযোগ গঠনের আদেশের জন্য আজকের দিন ধার্য করা হয়।\nগত ১৪ ডিসেম্বর ট্রাইব্যুনালে উপস্থিত তিন আসামির পক্ষে শুনানি করেন আইনজীবী হামিদুল মিসবাহ এবং সাতজনের পক্ষে শুনানি করেন তাবারক হোসেন। শেখ হাসিনার পক্ষে শুনানি করেন আইনজীবী মো. আমির হোসেন। এ ছাড়া পলাতক সাবেক স্বরাষ্ট্রমন্ত্রী আসাদুজ্জামান খান কামালসহ ছয় আসামির পক্ষে শুনানি করেন রাষ্ট্রনিযুক্ত আইনজীবী এম. হাসান ইমাম ও সুজাদ মিয়া। শুনানিতে প্রত্যেক আইনজীবী নিজ নিজ মক্কেলের পক্ষে বক্তব্য তুলে ধরে অব্যাহতির আবেদন জানান।\nএরপর প্রসিকিউশনের পক্ষে প্রসিকিউটর গাজী এম. এইচ. তামীম আসামিদের বিরুদ্ধে আনুষ্ঠানিকভাবে অভিযোগ গঠন করে বিচার শুরুর আবেদন করেন।\nএ মামলায় ক্ষমতাচ্যুত প্রধানমন্ত্রী শেখ হাসিনাসহ মোট ১৭ জন আসামি রয়েছেন। এর মধ্যে গ্রেপ্তার রয়েছেন ১০ জন। তারা হলেন—ব্রিগেডিয়ার জেনারেল মো. জাহাঙ্গীর আলম, তোফায়েল মোস্তফা সারোয়ার, মো. কামরুল হাসান, মো. মাহাবুব আলম ও কে. এম. আজাদ; কর্নেল আবদুল্লাহ আল মোমেন ও আনোয়ার লতিফ খান (অবসর-প্রস্তুতিমূলক ছুটিতে); লেফটেন্যান্ট কর্নেল মো. মশিউর রহমান, সাইফুল ইসলাম সুমন ও মো. সারওয়ার বিন কাশেম। গ্রেপ্তার ১০ আসামিকে আজ কারাগার থেকে ট্রাইব্যুনালে হাজির করা হবে।\nএ ছাড়া ক্ষমতাচ্যুত শেখ হাসিনাসহ সাতজন আসামি পলাতক রয়েছেন। তারা হলেন—সাবেক উপদেষ্টা তারিক আহমেদ সিদ্দিক, সাবেক স্বরাষ্ট্রমন্ত্রী আসাদুজ্জামান খান কামাল, র‍্যাবের সাবেক মহাপরিচালক বেনজীর আহমেদ, এম. খুরশীদ হোসেন, মো. হারুন অর রশিদ এবং লে. কর্নেল (অব.) মুহাম্মাদ খায়রুল ইসলাম।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd91shw7cwpd",
    "title": "মাদুরোকে ক্ষমতা ছাড়ার আহ্বান ট্রাম্পের",
    "publication_date": "2025-12-23T09:01:27+06:00",
    "keywords": "ট্রাম্প,আমার-দেশ,নিকোলাস-মাদুরো,ভেনিজুয়েলা",
    "body": "ভেনেজুয়েলার রাজনীতি ও তেল সম্পদকে কেন্দ্র করে আন্তর্জাতিক অঙ্গনে উত্তেজনা দ্রুত বাড়ছে। এই প্রেক্ষাপটে যুক্তরাষ্ট্রের প্রেসিডেন্ট ডোনাল্ড ট্রাম্প প্রকাশ্যে ভেনেজুয়েলার প্রেসিডেন্ট নিকোলাস মাদুরোর ক্ষমতা ছাড়ার প্রসঙ্গ তুলেছেন। ট্রাম্প বলেছেন, দীর্ঘদিন ক্ষমতায় থাকা মাদুরোর জন্য সরে দাঁড়ানোই হবে সবচেয়ে “বুদ্ধিমানের সিদ্ধান্ত”। একই সঙ্গে মাদুরো সরকারের পাশে দৃঢ় অবস্থান নিয়েছে দেশটির প্রধান মিত্র রাশিয়া, যা পরিস্থিতিকে আরও জটিল করে তুলছে।\nফ্লোরিডায় নিজের বাসভবনে সাংবাদিকদের সঙ্গে কথা বলার সময় ট্রাম্প বলেন, প্রায় ১২ বছর ধরে ক্ষমতায় থাকা মাদুরো কী সিদ্ধান্ত নেবেন, তা তার নিজস্ব বিষয়। তবে তিনি সতর্ক করে বলেন, ক্ষমতা ধরে রাখার ব্যাপারে কঠোর অবস্থানে অনড় থাকলে ভবিষ্যতে মাদুরোর জন্য পরিস্থিতি আরও কঠিন হয়ে উঠতে পারে।\nএই রাজনৈতিক চাপের মধ্যেই যুক্তরাষ্ট্র ভেনেজুয়েলার তেল খাতকে লক্ষ্য করে নৌ অবরোধ জোরদার করেছে। ট্রাম্পের অভিযোগ, মাদুরো সরকার তেল বিক্রির অর্থ ব্যবহার করছে মাদক সন্ত্রাস, মানব পাচার, হত্যা ও অপহরণের মতো অপরাধমূলক কর্মকাণ্ডে। তিনি দাবি করেন, রাষ্ট্রীয় মালিকানার মাধ্যমে ভেনেজুয়েলার তেল শিল্পের ওপর নিয়ন্ত্রণ প্রতিষ্ঠা করা হয়েছে, যা যুক্তরাষ্ট্রের দৃষ্টিতে “পুনরুদ্ধার” করা জরুরি।\nওয়াশিংটনের এসব পদক্ষেপের তীব্র সমালোচনা করেছে রাশিয়া। রুশ পররাষ্ট্রমন্ত্রী সের্গেই লাভরভ ও ভেনেজুয়েলার পররাষ্ট্রমন্ত্রী ইভান গিলের মধ্যে ফোনালাপে যুক্তরাষ্ট্রের নৌ অভিযান এবং তেলবাহী জাহাজ জব্দের ঘটনাকে গুরুতর উদ্বেগের বিষয় হিসেবে উল্লেখ করা হয়। রাশিয়ার মতে, ক্যারিবীয় সাগরে এ ধরনের তৎপরতা আন্তর্জাতিক নৌ চলাচলের স্বাধীনতা এবং আঞ্চলিক স্থিতিশীলতার জন্য হুমকি সৃষ্টি করছে।\nএ পরিস্থিতিতে ভেনেজুয়েলার অনুরোধে রাশিয়া ও চীন জাতিসংঘ নিরাপত্তা পরিষদের বৈঠক ডাকার পক্ষে সমর্থন জানিয়েছে। ভেনেজুয়েলার অভিযোগ, যুক্তরাষ্ট্র কার্যত ‘আন্তর্জাতিক জলদস্যুতা’ চালাচ্ছে এবং দেশটিতে সরকার পরিবর্তনের চেষ্টা করছে, যা আন্তর্জাতিক আইন ও সার্বভৌমত্বের প্রশ্নে নতুন বিতর্কের জন্ম দিয়েছে।\nউল্লেখ্য, গত সেপ্টেম্বর থেকে যুক্তরাষ্ট্র ক্যারিবীয় অঞ্চল ও পূর্ব প্রশান্ত মহাসাগরে মাদক পাচার দমনের নামে নৌ অভিযান পরিচালনা করছে। এসব অভিযানে নৌযানে হামলার ঘটনায় শতাধিক মানুষের মৃত্যু হয়েছে বলে বিভিন্ন সূত্র দাবি করেছে। নিহতদের পরিবারের অভিযোগ, অনেকেই জেলে ছিলেন এবং মাদক পাচারের সঙ্গে সরাসরি জড়িত ছিলেন না।\nএ অবস্থায় ভেনেজুয়েলার প্রেসিডেন্ট নিকোলাস মাদুরো জাতিসংঘের সদস্য রাষ্ট্রগুলোর কাছে পাঠানো এক চিঠিতে সতর্ক করে বলেছেন, যুক্তরাষ্ট্রের তেল অবরোধ শুধু ভেনেজুয়েলাই নয়, বৈশ্বিক জ্বালানি সরবরাহ ব্যবস্থাকেও মারাত্মকভাবে প্রভাবিত করতে পারে। সব মিলিয়ে ভেনেজুয়েলাকে ঘিরে যুক্তরাষ্ট্র ও রাশিয়ার কূটনৈতিক ও ভূরাজনৈতিক টানাপোড়েন আরও গভীর হচ্ছে, যা আন্তর্জাতিক রাজনীতিতে নতুন অনিশ্চয়তার ইঙ্গিত দিচ্ছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amduiciyd1rif",
    "title": "তারেক রহমানের দেশে ফেরা",
    "publication_date": "2025-12-23T09:00:27+06:00",
    "keywords": "তারেক-রহমান,বিএনপি,খালেদা-জিয়া",
    "body": "আজ থেকে ১৭ বছর আগে সাবেক প্রধানমন্ত্রী ও বিএনপি চেয়ারপারসন খালেদা জিয়া ১/১১-এর কারাগার থেকে মুক্ত হয়ে পিজি হাসপাতালে অসুস্থ বড় ছেলে তারেক রহমানকে দেখতে গিয়ে কান্নায় ভেঙে পড়েছিলেন। আর ১৭ বছর পর ২৫ ডিসেম্বর তারেক রহমান স্বদেশে ফিরে এসে হাসপাতালে যাবেন মুমূর্ষু অবস্থায় চিকিৎসাধীন মাকে দেখতে। মা ও ছেলের এমন সাক্ষাতের ঘটনাটি হবে যেন এক বিষাদসিন্ধু, যেখানে কথা নেই, শুধু থাকবে হৃদয়ের অব্যক্ত আর্তনাদ। তবে তারেক রহমান জননী জন্মভূমি দেশকে যদি সত্যিকারভাবে গড়ে তুলতে পারেন, সেটাই হয়তো হবে মায়ের প্রতি ভালোবাসা ও মায়ের স্বপ্নের সার্থক বাস্তবায়ন।\n১৭ বছর পর স্বদেশ প্রত্যাবর্তন\nবিএনপির ভারপ্রাপ্ত চেয়ারম্যান তারেক রহমান ১৭ বছরেরও বেশি সময় লন্ডনে নির্বাসনে থাকার পর ২৫ ডিসেম্বর বৃহস্পতিবার ১১টা ৫৫ মিনিটে ঢাকায় প্রত্যাবর্তন করবেন। বাংলাদেশ বিমানের একটি নিয়মিত বাণিজ্যিক ফ্লাইটে স্ত্রী ডা. জুবাইদা রহমান, মেয়ে জাইমা রহমানসহ পরিবারের পাঁচজনকে নিয়ে তিনি ঢাকায় অবতরণ করবেন। বিমানবন্দর থেকে সরাসরি যাবেন ঢাকার এভারকেয়ার হাসপাতালের সিসিইউতে মা খালেদা জিয়াকে দেখতে। ঘটনাটি যেন ঠিক ১৭ বছর আগের মতোই। সেদিন হাসপাতালে তারেক রহমানকে দেখতে গিয়েছিলেন মা খালেদা জিয়া। আর আজ মুমূর্ষু মা খালেদা জিয়াকে দেখতে এসেছেন ছেলে তারেক রহমান। হয়তো সেদিন ছেলেকে অপলক তাকিয়ে দেখবেন মা। কারণ কথা বলার মতো অবস্থা তার নেই। আবেগঘন এই মুহূর্ত কাটিয়ে তারেক রহমান আসবেন পূর্বাচলের ৩০০ ফিট রাস্তায় তার জন্য আয়োজিত সংবর্ধনা অনুষ্ঠানে। এই ১৭ বছরে তারেক রহমান অনেক কিছু হারিয়েছেন। ২০১৫ সালে ছোট ভাই আরাফাত রহমান কোকোকে হারিয়েছেন। তার জানাজায়ও শরিক হওয়ার সুযোগ পাননি। মায়ের সান্নিধ্য থেকে বঞ্চিত ছিলেন দীর্ঘদিন। শেখ হাসিনার কারাগারে মা যখন বন্দি, নিপীড়ন-নির্যাতন সহ্য করছেন, দূরের প্রবাসে থেকে মায়ের জন্য তার মনটা ছটফট করেছে। অজানা আশঙ্কায় অস্থির ছিলেন। জেলে থাকার সময় নানিকেও হারিয়েছেন তিনি। সরাসরি রাজপথে থেকে দলীয় কর্মকাণ্ডে অংশ নেওয়ার সুযোগ পাননি। ভার্চুয়ালি যুক্ত হয়ে নেতাকর্মী ও জনগণের সঙ্গে যোগাযোগ স্থাপন করলেও গণমাধ্যমে তার কথা প্রচারের ওপর অন্যায়ভাবে আইনি নিষেধাজ্ঞা দেওয়া হয়। এ সময়টিতে বাংলাদেশের মাটি, পরিচিত পরিবেশ, স্বজন ও শুভাকাঙ্ক্ষী থেকে বিচ্ছিন্ন ছিলেন তারেক রহমান। তবে মানসিকভাবে সবসময় বাংলাদেশের সঙ্গেই যুক্ত ছিলেন। প্রতিকূলতা ও মামলার বোঝা মাথায় নিয়েও লন্ডনে একটি ছোট ঘরে বসে ভার্চুয়ালি দলকে ঐক্যবদ্ধ রেখেছিলেন। নিজেকে নেতা হিসেবে গড়ে তুলেছেন। প্রবাসী বাংলাদেশিদের সঙ্গে তিনি জীবনের দুঃখ-কষ্ট ও আনন্দ ভাগ করে নিয়েছিলেন। গত বিজয় দিবসে লন্ডনে তার যে বিদায় সংবর্ধনা হয়, সেখানে তিনি আবেগাপ্লুত কণ্ঠে বলেছেন, তিনি সুস্থ ও দৃঢ় মনোবল নিয়ে স্বদেশে ফিরছেন। তবে লন্ডনে অসংখ্য মানুষের ভালোবাসা ও স্মৃতি তিনি তার হৃদয়ে লালন করে দেশে যাচ্ছেন।\nতারেক রহমানের ওপর ভয়াবহ নির্যাতন\n১/১১-এর জরুরি সরকারের সময় ২০০৭ সালের ৭ মার্চ তারেক রহমানকে গ্রেপ্তার করার পর রিমান্ডে নিয়ে অমানবিক শারীরিক ও মানসিক নির্যাতন করা হয়। তাকে চোখ বেঁধে ঝুলিয়ে রাখা হয়, উঁচু থেকে সিমেন্টের মেঝেতে ফেলে দিয়ে কোমরের হাড় ভেঙে দেওয়া হয়, দিনের ২৪ ঘণ্টার মধ্যে ১৮ ঘণ্টাই চোখ বেঁধে রাখা হয়। তার মেরুদণ্ডের ৩৩টি হাড়ের দূরত্ব কমে যায়। কারণ মেরুদণ্ডের ৬ ও ৭ নম্বর হাড় ভেঙে দেওয়া হয়েছিল। এই ভয়াবহ নির্যাতনের ফলে তার ‍শারীরিক অবস্থা অত্যন্ত নাজুক হয়ে পড়েছিল। তিনি সোজা হয়ে দাঁড়াতে পারতেন না, বসতে পারতেন না। হুইলচেয়ার ও স্ট্রেচারই ছিল চলাফেরার উপকরণ। তার ডান পায়ের পেশি শুকিয়ে গিয়েছিল, যার কারণে পঙ্গুত্বের ঝুঁকি ছিল। নির্যাতনের ফলে ব্যথায় তিনি অস্থির হয়ে পড়তেন। পেইন কিলার সেবনের কারণে তার কিডনিও আংশিক ক্ষতিগ্রস্ত হয়। প্রিজন সেলের টয়লেটে পড়ে গিয়ে তখন মাথায়ও প্রচণ্ড আঘাত পেয়েছিলেন। এ জন্য লন্ডনে তাকে দীর্ঘদিন চিকিৎসা করাতে হয়েছে। লন্ডনে ওয়েলিংটন হাসপাতাল, হ্যামারস্মিথ হাসপাতাল, কিংস ওক হাসপাতাল ও লন্ডন ক্লিনিকে তার চিকিৎসা হয়েছে। মেরুদণ্ডের একাধিক অস্ত্রোপচারের পাশাপাশি তাকে দীর্ঘমেয়াদি থেরাপি দিতে হয়েছে। লন্ডনে পৌঁছার পরই তিনি বিশেষায়িত ফিজিও থেরাপি এবং নিউরোলজিক্যাল চিকিৎসা নেন। এর ফলে ধীরে ধীরে সুস্থ হয়ে ওঠেন।\nলন্ডনে জোরপূর্বক নির্বাসনে পাঠানোর আগে কেন্দ্রীয় কারাগার হাসপাতালে তার চিকিৎসা হয়েছিল। জেল হাসপাতালের চিকিৎসক এবং গঠিত মেডিকেল বোর্ডের অধীনে তাকে পরীক্ষার পর যে রিপোর্ট দেওয়া হয়েছিল, তাতেও তার ওপর এই শারীরিক নির্যাতনের বিবরণ ছিল। প্যারোলে জামিন নেওয়ার সময় আদালতে দাঁড়িয়ে তারেক রহমান নিজেও তার ওপর নিষ্ঠুর নির্যাতনের কথা বিচারকের সামনে তুলে ধরেছিলেন। তিনি জানিয়েছিলেন, ১/১১-এর কারাগারে বন্দিত্বের সময় রিমান্ডে নিয়ে জিজ্ঞাসাবাদকালে তাকে অজ্ঞাত স্থানে নিয়ে চোখ বেঁধে রাখা হয়। দিনের ১৮ ঘণ্টাই তিনি নিগৃহীত হতেন এবং নিষ্ঠুরভাবে তাকে মারধর ও অকথ্য ভাষায় গালাগাল করা হতো।\nগ্রেপ্তারের সেই মুহূর্ত\nসেনাসমর্থিত ১/১১-এর জরুরি সরকারের যৌথবাহিনী ২০০৭ সালের ৭ মার্চ রাতে তারেক রহমানকে ক্যান্টনমেন্টের শহীদ মঈনুল রোডের বাসা থেকে গ্রেপ্তার করে। অজুহাত হিসেবে তার বিরুদ্ধে আনা হয় দুর্নীতি, চাঁদাবাজি ও ক্ষমতা অপব্যবহারের অভিযোগ। সেই থেকে ৫৫৪ দিন (১৮ মাস) তিনি ১/১১-এর কারাগারে ছিলেন। গ্রেপ্তারের আগ মুহূর্তে তার সঙ্গে আমার ফোনে কথা হয়। তিনি বলেছিলেন, ‘ওনারা আমাকে নিতে এসেছে। আমি কোনো অপরাধ করিনি। আমার জন্য দোয়া করবেন।’ তাকে ধৈর্য ধারণ করে মহান আল্লাহর ওপর ভরসা এবং সবসময় আয়তুল কুরসি পড়ার পরামর্শ দিয়েছিলাম। তার বাসা থেকে তখন জানতে পারি, তিনি গ্রেপ্তার হওয়ার আগে দুই রাকাত নফল নামাজ আদায় করেন। মা খালেদা জিয়া তখন অঝোরে কাঁদছিলেন এবং তার দুই ছেলে তারেক রহমান ও আরাফাত রহমানের গ্রেপ্তারের প্রতিবাদ করছিলেন। তারেক রহমানকে গ্রেপ্তারের পর ১/১১-এর জরুরি সরকার তার নামে ৮৪টি রাজনৈতিক উদ্দেশ্যপ্রণোদিত মামলা দেয়। এসব মামলার মধ্যে অন্যতম ছিল ২১ আগস্টের গ্রেনেড হামলা মামলা, মানি লন্ডারিং ও চাঁদাবাজির মামলা। এর মধ্যে পাঁচটি মামলায় তাকে অন্যায়ভাবে দণ্ডও দেওয়া হয়। কিন্তু জুলাই ছাত্র-গণঅভ্যুত্থানের পর আদালতের শুনানিতে একটি মামলাও টিকেনি। প্রমাণিত হয় মামলাগুলো ছিল সম্পূর্ণ রাজনৈতিক উদ্দেশ্যপ্রণোদিত। সবগুলো মামলায় তিনি বেকসুর খালাস পান। তেমনি হাওয়া ভবন নিয়ে যেসব গল্প ছড়ানো হয়েছিল, সেগুলোও অসার প্রমাণিত হয়।\nপিজি হাসপাতালে মা-ছেলের সেই হৃদয়স্পর্শী দৃশ্য\n২০০৮ সালের ১১ সেপ্টেম্বর ১/১১-এর কারাগার থেকে মুক্ত হয়ে সাবেক প্রধানমন্ত্রী খালেদা জিয়া পিজি হাসপাতালে এসেছিলেন বড় ছেলে অসুস্থ তারেক রহমানকে দেখতে। সেই ঘটনা অন্য অনেকের মতো আমাকেও কাঁদিয়েছিল। সেই দৃশ্য ছিল হৃদয়স্পর্শী। নির্যাতনে নিষ্পেষিত মুমূর্ষু তারেক রহমান হাসপাতালের বেডে শুয়েছিলেন। মা এসেছেন কিন্তু মায়ের বুকে মাথা রাখার ক্ষমতা তার ছিল না। মায়ের দিকে অসহায়ভাবে শুধু চেয়ে রইলেন তিনি। অনেকটা বাকরুদ্ধ ছিলেন। ছেলের এই অবস্থা দেখে অঝোরে কাঁদছিলেন খালেদা জিয়া। একপর্যায়ে তিনি মাথা নুইয়ে জড়িয়ে ধরলেন প্রিয় সন্তানকে। উভয়েই কাঁদছিলেন। দৃশ্যটি ছিল বুকফাটা হাহাকারের। স্ট্রেচারই তখন মুমূর্ষু তারেক রহমানের বিছানা। মুমূর্ষু ছেলের শীর্ণদেহ আর যন্ত্রণাকাতর মুখ দেখে একজন মায়ের মনে যে হাহাকারের সৃষ্টি হয়, তা দেখে মনে হয়েছে তৎকালীন পিজি হাসপাতালের ওই কক্ষটির পাষাণ দেয়ালকেও যেন কাঁদিয়েছিল। সেই দৃশ্য ছবি ও টেলিভিশনের মাধ্যমে দেশের মানুষ দেখে তারাও মর্মাহত হয়েছিলেন। ১৮ মাস বিচ্ছিন্ন থাকার পর সেদিন মা ও ছেলের এই করুণ মিলনের ঘটনা সবাইকে অশ্রুসিক্ত করে তুলেছিল।\nজরুরি সরকারের সময় গ্রেপ্তারের পর তারেক রহমান ১৮ মাস কারাগারে ছিলেন। ২০০৮ সালের ৩ সেপ্টেম্বর প্যারোলে তিনি জামিন পান। জরুরি সরকার তাকে লন্ডনে জোরপূর্বক নির্বাসনে পাঠানোর সিদ্ধান্ত নেয়। তার কাছ থেকে জোরপূর্বক একটি মুচলেকাতেও স্বাক্ষর করিয়ে নেওয়া হয় এই বলে যে, তিনি আর রাজনীতি করতে পারবেন না। জামিন পাওয়ার আট দিন পর ১১ সেপ্টেম্বর ২০০৮ সালের রাতে স্ত্রী-কন্যাসহ তাকে বিমানে করে লন্ডনে পাঠানো হয়। এর আগে পিজি হাসপাতাল থেকে অ্যাম্বুলেন্সে করে বিমানবন্দরে নেওয়া হয়। স্ট্রেচারে করে তোলা হয় বিমানে। সেদিন মা খালেদা জিয়ার সঙ্গে সাক্ষাতের পর আমরা কয়েকজন সাংবাদিকও পিজি হাসপাতালের কক্ষে গিয়ে তাকে দেখার সুযোগ পেয়েছিলাম। দিনকালের ব্যবস্থাপনা সম্পাদক শামসুর রহমান শিমুল বিশ্বাস এবং নয়া দিগন্তের নির্বাহী সম্পাদক মাসুমুর রহমান খলিলীও এ সময় উপস্থিত ছিলেন। আমরা তাকে সমবেদনা জানিয়ে মনোবল দৃঢ় রাখতে বললাম। তিনি শুধু বললেন, দোয়া করবেন। আজ তিনি রাজনীতির আলোকিত এক মানুষ, জাতীয় নেতা হিসেবে, বিএনপির ভারপ্রাপ্ত চেয়ারম্যান হিসেবে দেশকে নেতৃত্ব দিতে আসছেন।\nলন্ডনের অভিজ্ঞতা\nতারেক রহমান ২০০৮ থেকে প্রায় ১৭ বছর লন্ডনে প্রবাস জীবন কাটিয়ে ব্রিটিশ গণতন্ত্র, গণমাধ্যম এবং সমাজব্যবস্থা সম্পর্কে গভীর অভিজ্ঞতা অর্জন করেছেন। তার বিভিন্ন সভা ও সাক্ষাৎকারে এই অভিজ্ঞতা প্রতিফলিত হয়েছে। তিনি লক্ষ করেছেন, ব্রিটেনের মানুষ তাদের ন্যায্য অধিকার থেকে বঞ্চিত হয় না। সেখানে শক্তিশালী জবাবদিহি বিদ্যমান রয়েছে। বাংলাদেশে এমন একটি গণতান্ত্রিক ব্যবস্থা চালুর স্বপ্ন দেখেন তিনি, যেখানে শাসকগোষ্ঠী জনগণের কাছে দায়বদ্ধ থাকবে। লন্ডনে অবস্থানকালে ব্রিটিশ সংবাদপত্র ও সংবাদমাধ্যমের কার্যক্রম নিবিড়ভাবে পর্যবেক্ষণ করেছেন তিনি। তার বিশ্বাস, গণতন্ত্রকে সুরক্ষিত রাখতে গণমাধ্যমের স্বাধীনতা অপরিহার্য এবং গণমাধ্যমকে রাজনীতির ঊর্ধ্বে উঠে জনগণের সেবায় কাজ করতে হবে।\nতারেক রহমান ব্রিটিশ সমাজের পরিচ্ছন্ন সড়ক, সামাজিক সুবিধা এবং রাষ্ট্রীয় ব্যবস্থাপনার খুঁটিনাটিও পর্যবেক্ষণ করেছেন। তিনি মনে করেন, প্রবাসে থাকা বাংলাদেশিরা যখন ব্রিটেনের এই উন্নত জীবনমান দেখেন, তখন তারা নিজ দেশকেও একইভাবে গড়ে তোলার অনুপ্রেরণা পান। তিনি ব্রিটিশব্যবস্থার আধুনিকতা ও বহুমুখিতাকে গ্রহণ করার প্রয়োজনীয়তা অনুভব করেছেন এবং বাংলাদেশের পুরোনো রাজনৈতিক সংস্করণের পরিবর্তে একটি আধুনিক ও জনকল্যাণমুখী ব্যবস্থা প্রবর্তনের তার আকাঙ্ক্ষা রয়েছে। ব্যক্তিগত সমালোচনার প্রতি ব্রিটিশদের উদার দৃষ্টিভঙ্গি তাকে আকৃষ্ট করেছে। এর উদাহরণ হিসেবে জুলাই বিপ্লবের পরপর তিনি নিজের একটি কার্টুন সামাজিক যোগাযোগমাধ্যমে শেয়ার করে বাংলাদেশে পরমতসহিষ্ণুতার দৃষ্টান্ত স্থাপন করেছেন।\nতারেক রহমানের দেশ গড়ার পরিকল্পনা\nতারেক রহমান তার বাবা প্রেসিডেন্ট জিয়াউর রহমানের ‘১৯ দফা’ এবং মা খালেদা জিয়ার ‘ভিশন ২০৩০’-এর ধারাবাহিকতায় বাংলাদেশের রাষ্ট্রকাঠামো সংস্কার ও আধুনিকায়নের পদক্ষেপ নিয়েছেন। এটাকেই তিনি তার দল বিএনপির বর্তমান ‘দেশ গড়ার পরিকল্পনা’ বা ভিশন হিসেবে উল্লেখ করেছেন। গণতন্ত্রের দুই মহান নেতা জিয়াউর রহমান ও খালেদা জিয়ার আদর্শে একটি সমন্বিত সংস্করণই এই তারেক রহমানের দেশ গড়ার পরিকল্পনা। তারেক রহমান ‘রেইনবো নেশন’ বা রংধনু রাষ্ট্র (অন্তর্বর্তীমূলক সমাজ) গঠনের ঘোষণা দিয়েছেন, যেখানে প্রতিহিংসার রাজনীতির বদলে মেধা ও যোগ্যতার মূল্যায়ন হওয়ার কথা বলেছেন। এতে সব ধর্মের সমান অধিকার নিশ্চিত করার কথা বলা হয়েছে। ২০১৮ সালের পর তারেক রহমানের চিন্তা রাষ্ট্র মেরামতের ২৭ দফা সংস্কার প্রস্তাব ঘোষণা করা হয়েছিল। ২০২৩ সালে সেটা ৩১ দফা সংস্কার প্রস্তাবে রূপ পায়। পরে জুলাই বিপ্লবের পর আমরা দেখেছি, রাজনৈতিক দলগুলোর যেসব সংস্কার প্রস্তাব ঘোষিত হয়েছে, তার সবই ৩১ দফায় আছে। এর মূল বিষয়গুলো হলোÑপ্রধানমন্ত্রী ও মন্ত্রিসভার নির্বাহী ক্ষমতার মধ্যে ভারসাম্য আনা, টানা দুই মেয়াদের বেশি কেউ প্রধানমন্ত্রী হতে পারবেন না, দ্বিকক্ষের সংসদ বা আপার হাউসের ধারণা, অবাধ, সুষ্ঠু ও নিরপেক্ষ নির্বাচন নিশ্চিত করতে তত্ত্বাবধায়ক ব্যবস্থা সংবিধানে পুনর্বহাল করা, বিচার বিভাগ, দুদক ও নির্বাচন কমিশনকে সম্পূর্ণ স্বাধীনভাবে কাজ করার সুযোগ করে দেওয়া, সরকারি সেবা সহজ করা, সুশাসন প্রতিষ্ঠা ইত্যাদি। তারেক রহমান উৎপাদনমুখী শিক্ষার জন্য জিয়াউর রহমান ও খালেদা জিয়া প্রবর্তিত শিক্ষার আদর্শকে ভিত্তি হিসেবে নিয়েছেন। শহীদ জিয়ার শুরু করা খাল খনন কর্মসূচিকে আধুনিক রূপে ফিরিয়ে আনতে ২০ হাজার কিলোমিটার খাল খনন এবং ৫ বছরে ২৫ কোটি গাছ লাগানোর পরিকল্পনা ঘোষণা করেছেন। সামাজিক ব্যবস্থা উন্নত এবং নারী সমাজকে গুরুত্ব দেওয়ার জন্য তিনি ঘোষণা করেছেন, দেশব্যাপী দুস্থ অসহায় পরিবারের জন্য প্রায় চার কোটি ‘ফ্যামিলি কার্ড’ বিতরণ করবেন। এই ফ্যামিলি কার্ড নারীদের হাতে তুলে দেওয়া হবে, যাতে পরিবারগুলো সরাসরি আর্থিক ও খাদ্য সহযোগিতা পায়। তিনি কৃষক কার্ড চালু করার কর্মসূচি ঘোষণা করেছেন, যাতে প্রান্তিক কৃষকরা সার, বীজ, কীটনাশক এবং ঋণ সুবিধা নিশ্চিত করতে পারে। ‘সবার আগে বাংলাদেশ’Ñএই স্লোগানে তিনি তার দেশ গড়ার পরিকল্পনা সাজিয়েছেন। এই স্লোগানের সারমর্ম হচ্ছে, দেশপ্রেম। সার্বভৌমত্ব রক্ষায় কোনো আপস নেই। বিদেশি শক্তির কাছে মাথা নত নয়। সবার আগে বাংলাদেশ স্লোগানে তিনি বলতে চেয়েছেন, দলীয় বা ব্যক্তিগত স্বার্থের চেয়ে দেশের কল্যাণ বড়। তার পিতার ‘বাংলাদেশি জাতীয়তাবাদে’র দর্শনই দেশের রক্ষাকবচ। রাষ্ট্রের প্রতিটি নাগরিক ধর্ম-বর্ণ নির্বিশেষে সমান মর্যাদা ও নিরাপত্তার অধিকারী হবেন স্লোগানটির মাধ্যমেÑসেটাই জানান দিয়েছেন তিনি।\n১৭ বছরের নির্বাসিত জীবনে তিনি তার মায়ের মতোই গণতন্ত্রের প্রশ্নে অনড় থেকে গণতন্ত্র পুনরুদ্ধারের আন্দোলনে ভার্চুয়ালি নেতৃত্ব দিয়েছেন। চব্বিশের ছাত্র গণঅভ্যুত্থানের সময় আমরা দেখেছি, মেয়ে জাইমাকে পাশে বসিয়ে তিনি আন্দোলনরত ছাত্রনেতাদের সঙ্গে কথা বলেছেন, দিকনির্দেশনা দিয়েছেন। জাইমা এই প্রজন্মের একজন প্রতিনিধি। তার বক্তব্যে আমরা লক্ষ করেছি, তিনি জোর দিয়ে বলেছেন, প্রতিশোধ নয়, আইনের শাসন। শক্তি কিংবা ভয় দেখিয়ে নয়, ইনসাফ ও উদারতা দিয়ে মানুষের মন জয় করতে হবে। আমরা বিশ্বাস করতে চাই, দল-মতের ঊর্ধ্বে উঠে প্রতিটি নাগরিকের নিরাপত্তা, মর্যাদা, অধিকার ও সেবার ব্রত নিয়ে বাংলাদেশে তিনি কাজ করবেন।\nআজ এক ক্রান্তিকাল চলছে। দেশে অরাজকতা চালানোর প্রয়াস চলছে। শক্ত হাতে দেশের হাল ধরতে হবে। যেকোনো মূল্যে জাতীয় ঐক্য বজায় রাখতে হবে। গণতন্ত্রে উত্তরণের জন্য ১২ ফেব্রুয়ারি যে নির্বাচন হওয়ার কথা, অবাধ সুষ্ঠু সেই নির্বাচন অবশ্যই হতে হবে। নির্বাচিত সরকার আসার মাধ্যমেই দেশের ঐক্য-সংহতি রক্ষা হবে।\nলেখক :নির্বাহী সম্পাদক, আমার দেশ\nAbdal62@gmail.com\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amd1alrv9d9qm",
    "title": "তাণ্ডবের পর ভারতীয়দের জন্য বাংলাদেশি ভিসা বন্ধ",
    "publication_date": "2025-12-23T08:57:53+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdxwj4nzibyf",
    "title": "ভারতীয়দের তাণ্ডবের পর ভিসা সার্ভিস বন্ধ",
    "publication_date": "2025-12-23T08:42:23+06:00",
    "keywords": "ভারত,আমার-দেশ,ভিসা,জঙ্গি",
    "body": "ভারতে অবস্থিত বাংলাদেশের কূটনৈতিক মিশনগুলোতে হিন্দু জঙ্গিদের হামলা, ভাঙচুর, অগ্নিসংযোগসহ কর্মরত বাংলাদেশি কূটনীতিকদের হত্যার হুমকি অব্যাহত রয়েছে। এর প্রতিক্রিয়ায় দিল্লিতে বাংলাদেশ হাইকমিশন ভারতীয় নাগরিকদের জন্য ভিসা সার্ভিস বন্ধ করে দিয়েছে।\nদিল্লিতে বাংলাদেশ হাইকমিশনের একাধিক সূত্র বাংলাদেশ সরকারের এই সিদ্ধান্তের কথা জানিয়ে আমার দেশকে বলেছে, প্রয়োজনীয় নিরাপত্তার অভাবে অনির্দিষ্টকালের জন্য ভিসা সেবা বন্ধ করে দেওয়া হয়েছে। বাংলাদেশ সরকারের পক্ষ থেকে পরিস্থিতি স্বাভাবিক রাখতে বারবার অনুরোধ জানানোর পরও দিল্লি তাতে কর্ণপাত করেনি, বরং দিল্লির উসকানিতেই বাংলাদেশ মিশনগুলোতে হামলার পরিধি আরো জোরালো হয়েছে। এমন পরিস্থিতিতে ভিসা সার্ভিস বন্ধের মতো কঠোর সিদ্ধান্ত নিতে বাধ্য হয়েছে বাংলাদেশ সরকার।\nসরকারের সংশ্লিষ্ট সূত্রগুলো বলছে, পরিস্থিতি স্বাভাবিক করতে দিল্লির পক্ষ থেকে অবিলম্বে কার্যকর পদক্ষেপ না নেওয়া হলে হাইকমিশনের কার্যক্রম সীমিত করাসহ আরো কঠোর পদক্ষেপ নেওয়া হতে পারে। দিল্লি ছাড়াও গৌহাটিতে অবস্থিত বাংলাদেশ মিশনে ভিসা কার্যক্রম বন্ধ করে দেওয়া হয়েছে।\nগতকাল পশ্চিমবঙ্গের শিলিগুড়িতে অবস্থিত বাংলাদেশ ভিসা সেন্টারে হামলা চালিয়ে তছনছ করে দিয়েছে হিন্দু জঙ্গিরা। ফলে সেখানকার ভিসা কার্যক্রম অনির্দিষ্টকালের জন্য বন্ধ হয়ে গেছে।\nপশ্চিমবঙ্গ বিধানসভার বিরোধীদলীয় নেতা শুভেন্দু অধিকারীর নেতৃত্বে শত শত উগ্রবাদী হিন্দুরা কলকাতায় অবস্থিত বাংলাদেশ মিশনে আক্রমণের চেষ্টা চালায়। তবে, পুলিশি বাধার কারণে তারা সফল হয়নি। শুভেন্দুর নেতৃত্বে উগ্রবাদী হিন্দুরা বাংলাদেশ মিশনের ২০০ মিটারের ভেতরে ঢুকে পড়ে। সেখানে চরম উসকানিমূলক বাংলাদেশবিরোধী স্লোগানের পাশাপাশি অন্তর্বর্তী সরকারের প্রধান উপদেষ্টা নোবেল জয়ী ড. মুহাম্মদ ইউনূসের কুশপুত্তলিকা দাহ করা হয়েছে। সবকিছু মিলিয়ে এখন ঢাকা-দিল্লি সম্পর্ক চরম অস্থিরতা বিরাজ করছে।\nবাংলাদেশ সরকারের পক্ষ থেকে উসকানি বন্ধের পাশাপাশি বাংলাদেশ মিশনগুলোর নিরাপত্তা নিশ্চিত করার আহ্বান জানানোর পরও দিল্লির পক্ষ থেকে তেমন কোনো পদক্ষেপ নিতে দেখা যায়নি। উদ্ভূত পরিস্থিতিতে কূটনৈতিক বিশ্লেষকরা বলছেন, ভারতে বাংলাদেশ মিশনগুলোকে ঘিরে হিন্দু জঙ্গিরা যে ধরনের কর্মকাণ্ড চালাচ্ছে, তা মোদি সরকারের সমর্থনেই ঘটছে। মোদি সরকার বাংলাদেশের সঙ্গে এক উত্তেজনাকর পরিস্থিতি তৈরি করে পশ্চিমবঙ্গসহ আরো কয়েকটি রাজ্যের আসন্ন বিধানসভা নির্বাচনে হিন্দু ভোটারদের টানতে চাচ্ছে।\nকলকাতার একাধিক কূটনীতিক সূত্র আমার দেশকে জানিয়েছে, সোমবার বেলা দুটার দিকে লক্ষণ বানশালের নেতৃত্বে বিশ্ব হিন্দু পরিষদ এবং হিন্দু জাগরণ মঞ্চের অন্তত ৮০০ থেকে ১০০০ হিন্দু জঙ্গি নানা ধরনের বাংলাদেশবিরোধী প্ল্যাকার্ড হাতে নিয়ে শিলিগুড়িতে অবস্থিত বাংলাদেশ ভিসা সেন্টার অভিমুখে যাত্রা করে সেখানে নিরাপত্তায় নিয়োজিত থাকা নিরাপত্তা কর্মীদের কোনো রকম বাধা ছাড়াই ভিসা সেন্টারে উপস্থিত হয়। উগ্রবাদী হিন্দুরা ভিসা সেন্টারের কর্মকর্তাদের হুমকি দিয়ে বলে, এখানে বাংলাদেশ ভিসা সেন্টারের কোনোরকম কার্যক্রম চালানো যাবে না। অবিলম্বে এটা বন্ধ করে দিতে হবে। তারা এক পর্যায়ে উসকানিমূলক স্লোগান দিতে দিতে ভিসা সেন্টারে ব্যাপক ভাঙচুর চালায়। ভিসা সেন্টারের বাইরে অগ্নিসংযোগের ঘটনাও এ সময়ে ঘটে।\nগতকাল বিকালে কলকাতায় বাংলাদেশ ডেপুটি হাইকমিশনের সামনে বিক্ষোভ করেছে ভারতের কয়েকটি উগ্রবাদী হিন্দু সংগঠন। এই বিক্ষোভের নেতৃত্ব দেন পশ্চিমবঙ্গের বিরোধী দলনেতা ও বিজেপি নেতা শুভেন্দু অধিকারী। কলকাতার বেগ বাগান মোড়ে শত শত উগ্রবাদী হিন্দু বিক্ষোভকারী মিছিল করে বাংলাদেশের ডেপুটি হাইকমিশনের দিকে যেতে থাকে। তবে প্রায় ২০০ মিটার দূরেই তাদের আটকে দেয় কলকাতা পুলিশ।\nএ সময় সেখানেই বসে পড়েন শুভেন্দু অধিকারীসহ হিন্দু সংগঠনের কর্মী-সমর্থকরা। সেখানে বাংলাদেশের অন্তর্বর্তী সরকারের প্রধান উপদেষ্টা ড. মুহাম্মদ ইউনূসের কুশপুত্তলিকা পোড়ানো হয়। শুভেন্দু অধিকারী মিথ্যা অভিযোগ করে বলেন, বাংলাদেশে হিন্দুদের ওপর অত্যাচার হচ্ছে। এর প্রতিবাদে বাংলাদেশ ডেপুটি হাইকমিশন ঘেরাও কর্মসূচি নেওয়া হয়েছে। তিনি বলেন, আগামী দিনে বাংলাদেশের আন্তর্জাতিক সীমান্তে প্রতীকী বিক্ষোভ কর্মসূচি পালন করা হবে।\nনিরাপত্তা পরিস্থিতি বিবেচনায় গতকালই আসামের গোহাটিতে বাংলাদেশ মিশনে ভারতীয়দের জন্য ভিসা সার্ভিস বন্ধ করে দেওয়া হয়েছে। মিশনের একজন কর্মকর্তা সেখানকার পরিস্থিতি সম্পর্কে আমার দেশ-কে বলেন, আজ (গতকাল সোমবার) আসামের বাঙালি পরিষদের ব্যানারে বিভিন্ন জেলায় উগ্রহিন্দুত্ববাদীরা ব্যাপক বিক্ষোভ করেছে। বাংলাদেশে হিন্দুদের হত্যা করা হচ্ছে-এমন মিথ্যা অভিযোগ তুলে উগ্রহিন্দুরা বাংলাদেশ বিরোধী বিক্ষোভে নামে। বিক্ষোভকারীরা বাংলাদেশ বিরোধী স্লোগানের পাশাপাশি বিভিন্ন স্থানে ড. মুহাম্মদ ইউনূসের কুশপুত্তলিকা পোড়ায়। তবে গোহাটিতে বাংলাদেশ মিশনে কোনো হামলার ঘটনা ঘটেনি।\nএদিকে বিশ্ব হিন্দু পরিষদের পক্ষ থেকে আজ মঙ্গলবার দিল্লিতে বাংলাদেশ হাইকমিশন এবং মুম্বাইয়ে অবস্থিত বাংলাদেশ উপ-হাইকমিশন ঘেরাওয়ের কর্মসূচি ঘোষণা করা হয়েছে।\nগত শনিবার রাতে দিল্লিতে একদল হিন্দু উগ্রবাদী ভারত সরকারের ‘সম্মতিতে’ নিরাপত্তা বেষ্টনী পার হয়ে বাংলাদেশ হাউসে হামলা এবং হাইকমিশনারকে হত্যার হুমকি দেওয়ার পর বাংলাদেশ-ভারত সম্পর্কে চরম অস্থিরতা শুরু হয়। তারপর অব্যাহতভাবে বাংলাদেশ মিশনগুলোতে হামলার কারণে স্মরণকালের মধ্যে ঢাকা-দিল্লি সম্পর্ক সবচেয়ে নাজুক পরিস্থিতির মুখোমুখি হয়েছে।\nনিরাপত্তা বেষ্টনী পার হয়ে বাংলাদেশ হাউসের মূল ফটকের সামনে এসে বিক্ষোভ, অগ্নিসংযোগ এবং ভারতে নিযুক্ত বাংলাদেশের হাইকমিশনার রিয়াজ হামিদুল্লাহকে হত্যার হুমকি নজিরবিহীন ঘটনা। অখণ্ড হিন্দু রাষ্ট্রসেনার অন্তত ২০ থেকে ২৫ জনের একটি উগ্রবাদী দল চার থেকে পাঁচটি গাড়িতে করে সব নিরাপত্তা বেষ্টনী পার হয়ে বাংলাদেশ হাউসের মূল ফটকের সামনে চলে আসে। এ সময় তারা বাংলাদেশবিরোধী উগ্র স্লোগান দিতে থাকে। তাদের মধ্যে কয়েকজন চিৎকার করে হাইকমিশনারের উদ্দেশে বলতে থাকে, ‘শালাকে গুলি করে মার’।\nএ ঘটনা যখন ঘটছিল তখন বাংলাদেশ হাউসের নিরাপত্তায় নিয়োজিত বাহিনীর সদস্যরা নীরবে দাঁড়িয়ে ছিল। তাদের সেখানে আসতে কোনো ধরনের বাধা দেওয়া হয়নি নিরাপত্তা কর্মীদের পক্ষ থেকে। এ সময় হাইকমিশনার রিয়াজ হামিদুল্লাহ ও তার পরিবারের সদস্যরা বাংলাদেশ হাউসেই অবস্থান করছিলেন। হাইকমিশনার ও তার পরিবারের সদস্যরা সম্পূর্ণ নিরাপত্তাহীন অবস্থায় ছিলেন তখন। কারণ, এই উগ্রবাদীদের ঠেকাতে নিরাপত্তা বাহিনী কোনো পদক্ষেপই নেয়নি। রাতের আঁধারে চাণক্যপুরী অর্থাৎ কূটনৈতিকপাড়ায় কীভাবে উগ্র হিন্দুরা বিক্ষোভ করতে পারল তা একটি বড় প্রশ্ন। কারণ, কর্তৃপক্ষের সম্মতি ছাড়া কোনোভাবেই এ সুরক্ষিত এলাকায় প্রবেশ করা সম্ভব নয়।\nগত রোববার পররাষ্ট্র উপদেষ্টা তৌহিদ হোসেন পররাষ্ট্র মন্ত্রণালয়ে সাংবাদিকদের এক জরুরি ব্রিফিংয়ে অন্তর্বর্তী সরকারের পক্ষ থেকে তীব্র প্রতিক্রিয়া জানিয়ে বলেন, বাংলাদেশ হাউসের সামনে উগ্রবাদী হিন্দুদের নিরাপত্তা বেষ্টনী পার হয়ে আসতে দেওয়া হয়েছে, এটা কোনোভাবেই গ্রহণযোগ্য হতে পারে না। এসব উগ্রবাদী শুধু বিক্ষোভ করে চলে যায়নি, তারা আরো অনেক কিছু করেছে। হাইকমিশনার ও তার পরিবার নিরাপত্তাহীন অবস্থায় ছিলেন। আমরা এটা মেনে নিতে পারি না।\nহামলার ঘটনায় ভারতের পররাষ্ট্র মন্ত্রণালয়ের দেওয়া ব্যাখ্যা প্রত্যাখ্যান করে পররাষ্ট্র উপদেষ্টা বলেন, দিল্লির ব্যাখ্যা আমরা সম্পূর্ণভাবে প্রত্যাখ্যান করছি। দিল্লি বিষয়টিকে যত সহজে ব্যাখ্যা দেওয়ার চেষ্টা করছে বাস্তবে বিষয়টি তত সহজ নয়।\nব্রিফিংয়ে পররাষ্ট্র উপদেষ্টা বলেন, ভারত বলছে ২০-২৫ জনের একটি দল সেখানে গিয়েছিল। হতে পারে সংখ্যাটি আরো বেশি। প্রশ্ন হচ্ছে, একটি সুরক্ষিত কূটনৈতিক এলাকায় হিন্দু চরমপন্থি সংগঠনের সদস্যরা এতদূর কীভাবে প্রবেশ করল? এর অর্থ দাঁড়ায়, কোনো না কোনোভাবে তাদের সেখানে আসতে দেওয়া হয়েছে, যা গ্রহণযোগ্য নয়।\nতৌহিদ হোসেন আরো বলেন, বিষয়টি শুধু স্লোগান দেওয়ার মধ্যে সীমাবদ্ধ ছিল না। হাইকমিশনের ভেতরে একটি পরিবার বসবাস করে। হাইকমিশনার ও তার পরিবার সেখানে থাকেন। তারা হুমকি অনুভব করেছেন এবং আতঙ্কিত হয়েছেন। সেখানে পর্যাপ্ত নিরাপত্তা ব্যবস্থা ছিল না; মাত্র দুজন নিরাপত্তাকর্মী উপস্থিত ছিলেন, যারা কার্যত নীরব ভূমিকা পালন করেছেন। কূটনৈতিক মিশনের নিরাপত্তা নিশ্চিত করা স্বাগতিক দেশের দায়িত্ব। তিনি বলেন, কূটনৈতিক মিশনের নিরাপত্তা সংক্রান্ত যে আন্তর্জাতিক নিয়ম-কানুন রয়েছে, এ ঘটনায় তা যথাযথভাবে পালিত হয়নি।\nবাংলাদেশ-ভারত সম্পর্কের টানাপোড়েনে দিল্লিতে মিশনের কার্যক্রম ছোট করে আনার চিন্তা রয়েছে কি না—এ প্রশ্নে পররাষ্ট্র উপদেষ্টা বলেন, যদি তেমন পরিস্থিতি তৈরি হয়, তাহলে সে বিষয়ে সিদ্ধান্ত নেওয়া হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdgaww4cr8rz",
    "title": "নির্বাচন বানচালে কুমিল্লা সীমান্ত দিয়ে ঢুকছে অস্ত্র",
    "publication_date": "2025-12-23T08:25:06+06:00",
    "keywords": "কুমিল্লা,আমার-দেশ,অস্ত্র",
    "body": "বৈষম্যবিরোধী ছাত্র আন্দোলন চলাকালে গত বছরের ৫ আগস্ট কুমিল্লায় বিভিন্ন থানা থেকে ১৭টি অস্ত্র লুট হয়। সেগুলো এখনো উদ্ধার করতে পারেনি পুলিশ। বিষয়টি নিয়ে জনসাধারণের মধ্যে চাপা আতঙ্ক বিরাজ করছে। এরই মধ্যে আসন্ন ত্রয়োদশ সংসদ নির্বাচন ‘বানচালের উদ্দেশে’ এই জেলার ভারত সীমান্ত দিয়ে আগ্নেয়াস্ত্র ঢুকছে বলে জানা গেছে। ইতোমধ্যে মাদকবিরোধী অভিযানে সীমান্ত এলাকা থেকে নেশাজাতীয় দ্রব্যের সঙ্গে কয়েকটি প্রাণঘাতী অস্ত্র উদ্ধারও হয়েছে। এতে জনমনে ভীতি ছড়িয়ে পড়েছে।\nপুলিশের খোয়া যাওয়া অস্ত্র উদ্ধার না হওয়ায় নানা মহলে উদ্বেগ-উৎকণ্ঠা ছড়িয়ে পড়ায় কিছুটা তৎপর হয় জেলা প্রশাসন। গত অক্টোবরে কুমিল্লা জেলা আইনশৃঙ্খলা কমিটির বৈঠকে বিদায়ী জেলা প্রশাসক ও বিদায়ী পুলিশ সুপারের কাছে লুট হওয়া অস্ত্রের হিসাব জানতে চাইলে তারা বিভিন্ন অজুহাত দেখিয়ে বিষয়টি এড়িয়ে যান। তবে বৃহস্পতিবার আমার দেশ-এর কাছে ১৭টি অস্ত্র এখনো উদ্ধার করতে না পারার তথ্য স্বীকার করেন কুমিল্লার অতিরিক্ত পুলিশ সুপার রাশেদুল হক চৌধুরী ।\nবিভিন্ন গোয়েন্দা সূত্রে জানা যায়, কুমিল্লায় পুলিশের খোয়া যাওয়া অস্ত্রগুলো কার হাতে আছে, কী অবস্থায় আছে, আদৌ উদ্ধার করা সম্ভব কিনাÑএসব কোনো প্রশ্নের উত্তর নেই পুলিশের কাছে । এরই মধ্যে আসন্ন নির্বাচনকে টার্গেট করে নতুন অস্ত্র দেশে প্রবেশ করাচ্ছে আওয়ামী সন্ত্রাসীরা। এরই অংশ হিসেবে ভারতের ত্রিপুরা সীমান্ত দিয়ে আগে শুধু মাদক পাচার হলেও এখন আগ্নেয়াস্ত্রও আসছে। বর্ডার গার্ড বাংলাদেশের (বিজিবি) সাম্প্রতিক অভিযানে মাদকের সঙ্গে কয়েকটি অস্ত্র উদ্ধারও হয়েছে।\nগত মাসে বিজিবির একটি অভিযানে মাদকের সঙ্গে কয়েকটি অস্ত্র পাওয়া যায়। এ ধরনের ঘটনা কুমিল্লায় প্রথম বলে দাবি করেছে বিজিবি। এই বাহিনীর সূত্র জানায়, নির্বাচন সামনে রেখেই অস্ত্রের এসব চালান আসছে।\nবিভিন্ন সূত্র জানায়, নির্বাচনের আগেই অরাজকতা তৈরি করতে টার্গেট করা হচ্ছে কুমিল্লার বিভিন্ন আসনের এমপি প্রার্থীদের। এর মধ্যে কুমিল্লা-৪ আসনে এনসিপির নমিনি পাওয়া দলটির দক্ষিণাঞ্চলের মুখ্য সংগঠক হাসনাত আবদুল্লাহ উল্লেখযোগ্য। ইতোমধ্যে ভারত থেকেও তাকে হত্যার হুমকি দেওয়া হয়েছে ।\nজানা গেছে, তফসিল ঘোষণা হওয়ায় ঢাকা-চট্টগ্রাম মহাসড়কের কুমিল্লার ১০৪ কিলোমিটার অংশে মাথাচাড়া দিয়ে ওঠার চেষ্টা করছে নিষিদ্ধ ছাত্রলীগ ও যুবলীগের সন্ত্রাসীরা । গত কয়েক মাসে দফায় দফায় ঝটিকা মিছিল করে জনমনে আতঙ্কও তৈরি করেছে এই দুর্বৃত্তরা। এসব ঝটিকা মিছিল করতে আর্থিক সহযোগিতা করছেন পলাতক কিছু আওয়ামী ক্যাডার।\nকুমিল্লার সঙ্গে সীমান্তঘেঁষা ত্রিপুরা রাজ্য। জুলাই বিপ্লবে ফ্যাসিবাদী আওয়ামী লীগ সরকার ক্ষমতাচ্যুত হওয়ার পর দলটির বহু নেতা ভারতে পালিয়েছে কুমিল্লা সীমান্ত দিয়ে। বিভিন্ন সূত্রে জানা গেছে, প্রতিবেশী দেশটির বিভিন্ন রাজ্যে পলাতক আওয়ামী সন্ত্রাসীরা নিরাপদ আশ্রয় হিসেবে ত্রিপুরাকে বেছে নিয়েছে। নির্বাচন বানচাল করার ষড়যন্ত্র হিসেবে ত্রিপুরা দিয়ে দেশে আওয়ামী সন্ত্রাসীদের হাতে অস্ত্র তুলে দেওয়ার পাঁয়তারা করছে দলটির পলাতক নেতারা।\nএনসিপি কুমিল্লা মহানগর শাখার যুগ্ম সমন্বয়ক রাশেদুল হাসান আমার দেশকে বলেন, ‘আমরা বলতে বলতে ক্লান্ত। অস্ত্রের মুখে জুলাই-আগস্ট আন্দোলন করে আসার পরে আজকে প্রায় দেড় বছর হতে চলল এখনো বহু অস্ত্র উদ্ধার করা হয়নি। গতকালের ঘটনার পর বলতে বাধ্য হচ্ছি— নেক্সট টার্গেট আমি, আপনি, আমরা। আর এর দায়ভার সম্পূর্ণ এই ব্যর্থ প্রশাসনের।’\nকুমিল্লা মহানগর বিএনপির সাধারণ সম্পাদক ইউসুফ মোল্লা টিপু আমার দেশকে বলেন, ‘পুলিশের লোড হওয়া অস্ত্র এখনো উদ্ধার হয়নিÑ এটা খুবই আতঙ্কের বিষয় । নির্বাচনের আগেই এসব অস্ত্র উদ্ধার না করতে পারলে জনজীবন হুমকির মুখে পড়তে পারে‌। আবার শুনছি সীমান্ত দিয়ে নতুন অস্ত্র আসছে। এটা উদ্বেগ আরো বাড়াচ্ছে।’\nকুমিল্লা মহানগর এবি পার্টির সভাপতি গোলাম সামদানী বলেন, ভারতে বসে নির্বাচন বানচাল করার জন্য ত্রিপুরা সীমান্ত দিয়ে অস্ত্র বাংলাদেশে পাঠাচ্ছে আওয়ামী সন্ত্রাসীরা। নিষিদ্ধ ছাত্রলীগ ও যুবলীগের সন্ত্রাসীদের এখনো গ্রেপ্তার করতে পারেনি পুলিশ। তাদের কাছেই অস্ত্র পাঠাচ্ছে ভারতে পলাতক আওয়ামী দুর্বৃত্তরা। তাদের উদ্দেশ্য দেশকে অস্থিতিশীল পরিস্থিতির দিকে ঠেলে দেওয়া ।\nকুমিল্লা ব্যাটালিয়ন (১০ বিজিবি) অধিনায়ক কর্নেল মীর আলী এজাজ বলেন, ‘গত মাসে গোমতি নদী দিয়ে গোলাবাড়ী সীমান্ত এলাকায় রাতের অন্ধকারে গাঁজার সঙ্গে বিদেশি পিস্তল প্রবেশের খবর পেয়ে অভিযান চালানো হয়। এ সময় অস্ত্রটি উদ্ধার করতে সক্ষম হই।’\nকুমিল্লার অতিরিক্ত পুলিশ সুপার (প্রশাসন ও অর্থ) রাশেদুল হক চৌধুরী আমার দেশকে বলেন, ‘আমরা অনেক অস্ত্র উদ্ধার করেছি । এখনো কিছু অস্ত্র উদ্ধার বাকি আছে। আমাদের প্রচেষ্টা অব্যাহত আছে । অস্ত্র উদ্ধারে সেনাবাহিনী ও র‍্যাব সহযোগিতা করছে ।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdnpt9ihfqgb",
    "title": "বাবুবাজারে ১৪ তলা ভবনে আগুন, ৯ ইউনিটের চেষ্টায় নিয়ন্ত্রণে",
    "publication_date": "2025-12-23T08:11:31+06:00",
    "keywords": "আমার-দেশ,আগুন,পুরান-ঢাকা",
    "body": "পুরান ঢাকার আরমানিটোলার বাবুবাজার এলাকায় হাজী টাওয়ার নামের একটি ১৪ তলা ভবনে অগ্নিকাণ্ডের ঘটনা ঘটেছে। ভবনটির ষষ্ঠ তলায় মঙ্গলবার (২৩ ডিসেম্বর) সকাল ৬টা ৪০ মিনিটের দিকে আগুনের সূত্রপাত হয়।\nফায়ার সার্ভিসের মিডিয়া উইং জানিয়েছে, খবর পাওয়ার মাত্র পাঁচ মিনিটের মধ্যেই ফায়ার সার্ভিসের দল ঘটনাস্থলে পৌঁছে যায়। পরে সদরঘাট ও সূত্রাপুর ফায়ার স্টেশনের দুটি করে ইউনিট এবং সিদ্দিকবাজার ফায়ার স্টেশনের পাঁচটি ইউনিটসহ মোট নয়টি ইউনিটের সম্মিলিত প্রচেষ্টায় সকাল ৭টা ২০ মিনিটের দিকে আগুন নিয়ন্ত্রণে আনা সম্ভব হয়।\nতাৎক্ষণিকভাবে আগুন লাগার কারণ, ক্ষয়ক্ষতির পরিমাণ কিংবা হতাহতের কোনো তথ্য জানা যায়নি। বিষয়টি তদন্ত করে বিস্তারিত জানানো হবে বলে ফায়ার সার্ভিস সূত্রে জানানো হয়েছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdif2btmldis",
    "title": "আইনের শাসন, মানবাধিকার ও নৈতিকতার সমন্বয় ছাড়া টেকসই উন্নয়ন সম্ভব নয়",
    "publication_date": "2025-12-23T06:16:13+06:00",
    "keywords": "আমার-দেশ,ঢাকা-বিভাগ",
    "body": "আইনের শাসন, মানবাধিকার ও নৈতিকতার সমন্বয় ছাড়া টেকসই উন্নয়ন সম্ভব নয়—এ মন্তব্য করেছেন ঢাকা বিভাগীয় কমিশনার শরফ উদ্দিন আহমেদ চৌধুরী।\nসোমবার (২২ ডিসেম্বর) রাজধানীর আগারগাঁওয়ে বাংলাদেশ ফিল্ম আর্কাইভের সেমিনার হলে আহছানউল্লা সেন্টার ফর ইউনিভার্সাল হিউম্যানিটির আয়োজনে ‘বিশ্ব ভ্রাতৃত্ব: দর্শন ও কর্মকৌশল’ শীর্ষক জাতীয় সেমিনারে ভার্চুয়ালি যুক্ত হয়ে তিনি এ কথা বলেন।\nতিনি বলেন, আইনের শাসন, মানবাধিকার ও নৈতিকতার সমন্বয় ছাড়া টেকসই উন্নয়ন সম্ভব নয়। প্রশাসনের প্রতিটি স্তরে মানবিক দৃষ্টিভঙ্গি এবং নাগরিকের মর্যাদার প্রতি শ্রদ্ধা নিশ্চিত করা গেলে রাষ্ট্র ও সমাজের মধ্যে পারস্পরিক আস্থা আরও সুদৃঢ় হবে।\nসেমিনারে মূল প্রবন্ধ উপস্থাপন করেন ডাম ক্লাব–২৫-এর উপদেষ্টা ড. কাজী এম. এহছানুর রহমান। তিনি বলেন, খানবাহাদুর আহ্ছানউল্লা (র.)-এর বিশ্ব ভ্রাতৃত্বের দর্শন স্রষ্টার একত্বে পূর্ণ বিশ্বাস থেকে উদ্ভূত। তিনি সমগ্র সৃষ্টিকে একই পরিবারের অংশ হিসেবে বিবেচনা করতেন এবং মানুষে মানুষে, এমনকি জীব ও জড়ের মধ্যেও কোনো ভেদাভেদ না করে সার্বজনীন ভালোবাসা ও সেবার ওপর গুরুত্ব দিতেন। এই দর্শন ‘সৃষ্টের সেবা’ ও ‘মানবতার ধর্ম’ ধারণার মধ্য দিয়ে প্রতিফলিত হয়েছে। তিনি বিশ্বাস করতেন, স্রষ্টা ও সৃষ্টির প্রতি ভালোবাসা থাকলেই বিশ্বে শান্তি ও ঐক্য প্রতিষ্ঠা সম্ভব—যা তাঁর দর্শন ও শিক্ষার মূল ভিত্তি।\nঅনুষ্ঠানে সভাপতিত্ব করেন ইন্টারন্যাশনাল ইউনিভার্সিটি অব বিজনেস এগ্রিকালচার অ্যান্ড টেকনোলজির উপ-উপাচার্য অধ্যাপক ড. মুহাম্মাদ মাহমুদুর রহমান। সেমিনারটি সঞ্চালনা করেন ঢাকা আহ্ছানিয়া মিশন স্বাস্থ্য সেক্টরের সিনিয়র সাইকোলজিস্ট রাখী গাঙ্গুলী।\nএ ছাড়া বক্তব্য রাখেন খানবাহাদুর আহছানউল্লা ইনস্টিটিউটের মহাপরিচালক আলহাজ এ. এফ. এম. এনামুল হক, সেন্ট যোসেফ ইন্টারন্যাশনাল স্কুলের ভাইস প্রিন্সিপাল ব্রাদার ভিক্টর বিকাশ ডি রোজারিও, মোহাম্মদপুর কেন্দ্রীয় কলেজের সমাজকর্ম বিভাগের বিভাগীয় প্রধান অধ্যাপক আব্দুর রাজ্জাক এবং ঢাকা বিশ্ববিদ্যালয়ের ইতিহাস বিভাগের অধ্যাপক ড. মিলটন কুমার দেব প্রমুখ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdq95s3eb9lp",
    "title": "আসিয়ান বৈঠকের পরই কম্বোডিয়ায় থাইল্যান্ডের বিমান হামলা",
    "publication_date": "2025-12-23T05:46:26+06:00",
    "keywords": "আমার-দেশ,থাইল্যান্ড,কম্বোডিয়া",
    "body": "কম্বোডিয়া অভিযোগ করেছে, আসিয়ানভুক্ত দেশগুলোর বৈঠকের কয়েক ঘণ্টার মধ্যেই থাইল্যান্ড তাদের ভূখণ্ডে বিমান হামলা চালিয়েছে। সোমবার এই অভিযোগ করে নম পেন জানায়, সীমান্তে প্রাণঘাতী সংঘর্ষ থামাতে চলতি সপ্তাহে যুদ্ধবিরতি আলোচনায় বসার ঘোষণা দেওয়ার পরও থাই বাহিনী হামলা চালায়।\nকম্বোডিয়ার প্রতিরক্ষা মন্ত্রণালয়ের বিবৃতিতে বলা হয়, থাইল্যান্ডের সামরিক বাহিনী এফ–১৬ যুদ্ধবিমান মোতায়েন করে সিয়েম রিয়াপ ও প্রাহ ভিহিয়ার প্রদেশের বিভিন্ন এলাকায় বোমাবর্ষণ করেছে। এই হামলাগুলো মালয়েশিয়ায় অনুষ্ঠিত আঞ্চলিক সংকট–সংক্রান্ত বৈঠকের পরপরই ঘটে বলে দাবি করা হয়েছে।\nএর আগে ব্যাংকক জানায়, সীমান্তে চলমান সহিংসতা বন্ধ করতে কম্বোডিয়ার সঙ্গে তারা যুদ্ধবিরতি আলোচনায় বসতে সম্মত হয়েছে। তবে কম্বোডিয়ার অভিযোগ অনুযায়ী, সেই ঘোষণার কয়েক ঘণ্টার মধ্যেই বিমান হামলার ঘটনা দুই দেশের মধ্যে উত্তেজনা আরও বাড়িয়ে দিয়েছে।\nথাইল্যান্ডের পক্ষ থেকে এ বিষয়ে তাৎক্ষণিক কোনো প্রতিক্রিয়া পাওয়া যায়নি। সীমান্ত পরিস্থিতি নিয়ে উভয় দেশের মধ্যে দীর্ঘদিন ধরেই বিরোধ চলমান, যা সাম্প্রতিক সময়ে নতুন করে সহিংস রূপ নিয়েছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdrplcwyzlbp",
    "title": "ইউক্রেনের ওডেসা অঞ্চলে রাশিয়ার তীব্র হামলা",
    "publication_date": "2025-12-23T05:12:50+06:00",
    "keywords": "আমার-দেশ,রাশিয়া,ইউক্রেন",
    "body": "ইউক্রেনের দক্ষিণাঞ্চলীয় গুরুত্বপূর্ণ ওডেসা অঞ্চলে হামলা আরও তীব্র করেছে রাশিয়া। সাম্প্রতিক এসব আঘাতে ব্যাপক বিদ্যুৎ বিভ্রাট দেখা দিয়েছে এবং হুমকির মুখে পড়েছে অঞ্চলের সমুদ্রবন্দর ও সামুদ্রিক অবকাঠামো।\nইউক্রেনের উপপ্রধানমন্ত্রী ওলেক্সি কুলেবা বলেন, মস্কো ওডেসার ওপর “পদ্ধতিগত” বা ধারাবাহিক হামলা চালাচ্ছে। গত সপ্তাহেই তিনি সতর্ক করেছিলেন, যুদ্ধের মূল কেন্দ্রবিন্দু “ওডেসার দিকে সরে যেতে পারে”।\nপ্রেসিডেন্ট ভলোদিমির জেলেনস্কি বলেন, এই পুনরাবৃত্ত হামলাগুলোর লক্ষ্য ইউক্রেনকে সামুদ্রিক যোগাযোগ ও লজিস্টিক সুবিধা থেকে বিচ্ছিন্ন করা। ডিসেম্বরের শুরুতে রুশ প্রেসিডেন্ট ভ্লাদিমির পুতিনও হুমকি দিয়েছিলেন, কৃষ্ণসাগরে রাশিয়ার তথাকথিত “শ্যাডো ফ্লিট”-এর ট্যাংকারে ড্রোন হামলার জবাবে ইউক্রেনের সমুদ্রে প্রবেশাধিকার বন্ধ করে দেওয়া হতে পারে।\n“শ্যাডো ফ্লিট” বলতে রাশিয়ার সেই শত শত তেলবাহী জাহাজকে বোঝানো হয়, যেগুলো ২০২২ সালে ইউক্রেনে পূর্ণমাত্রার আগ্রাসনের পর পশ্চিমা নিষেধাজ্ঞা এড়িয়ে তেল পরিবহনে ব্যবহৃত হচ্ছে।\nসোমবার সন্ধ্যায় ওডেসার বন্দর অবকাঠামো লক্ষ্য করে হামলা চালানো হয়, যাতে একটি বেসামরিক জাহাজ ক্ষতিগ্রস্ত হয় বলে জানিয়েছেন আঞ্চলিক গভর্নর। এটি ছিল সাম্প্রতিক শত শত হামলার সর্বশেষটি, যার ফলে টানা কয়েক দিন ধরে বিদ্যুৎ সরবরাহ ব্যাহত হচ্ছে এবং হতাহতের ঘটনাও ঘটছে।\nরোববার রাতে হামলার ফলে অন্তত ১ লাখ ২০ হাজার মানুষ বিদ্যুৎবিচ্ছিন্ন হয়ে পড়ে। একই সঙ্গে একটি বড় বন্দরে অগ্নিকাণ্ডের ঘটনা ঘটে, যাতে আটা ও ভোজ্যতেলের ডজনখানেক কনটেইনার পুড়ে যায়।\nগত সপ্তাহে ওডেসার পূর্বে পিভদেননি বন্দরে ব্যালিস্টিক ক্ষেপণাস্ত্র হামলায় আটজন নিহত ও অন্তত ৩০ জন আহত হন। এর আগে আরেক হামলায় তিন সন্তানসহ গাড়িতে ভ্রমণরত এক নারী নিহত হন এবং সাময়িকভাবে ইউক্রেন ও মলদোভাকে সংযুক্ত করা ওডেসা অঞ্চলের একমাত্র সেতু বন্ধ হয়ে যায়।\nজেলেনস্কি জানিয়েছেন, সপ্তাহান্তে বিমান বাহিনীর কমান্ডার দিমিত্রো কারপেঙ্কোকে বরখাস্ত করার পর শিগগিরই অঞ্চলের জন্য নতুন এয়ার ফোর্স কমান্ডার নিয়োগ দেওয়া হবে।\nওডেসা বন্দর ঐতিহাসিকভাবেই ইউক্রেনের অর্থনীতির জন্য অত্যন্ত গুরুত্বপূর্ণ। কিয়েভ ও খারকিভের পর এটি দেশের তৃতীয় বৃহত্তম শহর। জাপোরিঝঝিয়া, খেরসন ও মিকোলাইভ অঞ্চলের বন্দরগুলো রুশ দখলে চলে যাওয়ায় ওডেসার কৌশলগত গুরুত্ব আরও বেড়েছে।\nসূত্র: বিবিসি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdv4ohkytv71",
    "title": "থাইল্যান্ড–কম্বোডিয়া সংঘাত নিরসনে আসিয়ানের সক্রিয় ভূমিকার আহ্বান মালয়েশিয়ার",
    "publication_date": "2025-12-23T03:36:03+06:00",
    "keywords": "মালয়েশিয়া,আমার-দেশ,থাইল্যান্ড,কম্বোডিয়া",
    "body": "থাইল্যান্ড ও কম্বোডিয়ার মধ্যে চলমান সীমান্ত উত্তেজনা প্রশমনে আসিয়ানকে প্রয়োজনীয় সব ধরনের উদ্যোগ নেওয়ার আহ্বান জানিয়েছে মালয়েশিয়া। সোমবার কুয়ালালামপুরে আসিয়ানভুক্ত দেশগুলোর পররাষ্ট্রমন্ত্রীদের বিশেষ বৈঠকে এ আহ্বান জানানো হয়।\nবৈঠকে জানানো হয়, চলতি মাসের শুরুতে বিতর্কিত সীমান্ত এলাকায় নতুন করে সংঘর্ষ শুরু হলে উভয় দেশে পাঁচ লাখের বেশি মানুষ ঘরছাড়া হয়। সহিংসতায় দুই পক্ষেই ব্যাপক হতাহতের ঘটনা ঘটে। নম পেন ও ব্যাংকক একে অপরের বিরুদ্ধে সহিংসতা উসকে দেওয়া এবং বেসামরিক নাগরিকদের লক্ষ্যবস্তু করার অভিযোগ তুলেছে।\nসরকারি হিসাব অনুযায়ী, রোববার পর্যন্ত থাইল্যান্ডে অন্তত ২২ জন এবং কম্বোডিয়ায় ১৯ জন নিহত হয়েছেন। সীমান্ত এলাকায় ট্যাংক, ড্রোন ও ভারী কামান ব্যবহার করে উভয় পক্ষই হামলা চালিয়েছে।\nমালয়েশিয়ার পররাষ্ট্রমন্ত্রী মোহামাদ হাসান বলেন, আসিয়ান সদস্যদের পারস্পরিক সম্পর্ক ও বৈশ্বিক সংযোগের প্রেক্ষাপটে এই সংঘাত শুধু আঞ্চলিক বিষয় নয়, বরং বৈশ্বিক নিরাপত্তার জন্যও উদ্বেগের কারণ। বিশেষ বৈঠকের উদ্বোধনী বক্তব্যে তিনি বলেন, আঞ্চলিক শান্তি ও স্থিতিশীলতা রক্ষায় আসিয়ানকে প্রয়োজনীয় সব পদক্ষেপ নিতে হবে।\nতিনি আরও বলেন, লক্ষ্য কেবল উত্তেজনা কমানো নয়; বরং বিরোধপূর্ণ পক্ষগুলোর মধ্যে আস্থা গড়ে তোলা এবং মতপার্থক্য সত্ত্বেও সংলাপের পথ উন্মুক্ত রাখা।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdoge2pxsayw",
    "title": "মাদুরোকে ক্ষমতা থেকে সরে যেতে হবে: মার্কিন স্বরাষ্ট্রমন্ত্রী",
    "publication_date": "2025-12-23T03:17:13+06:00",
    "keywords": "যুক্তরাষ্ট্র,আমার-দেশ,নিকোলাস-মাদুরো,ভেনিজুয়েলা",
    "body": "ভেনেজুয়েলার প্রেসিডেন্ট নিকোলাস মাদুরোকে ক্ষমতা থেকে সরিয়ে দেওয়ার ইঙ্গিত আরও স্পষ্টভাবে দিল যুক্তরাষ্ট্র। সোমবার মার্কিন স্বরাষ্ট্রমন্ত্রী (হোমল্যান্ড সিকিউরিটি সেক্রেটারি) ক্রিস্টি নোয়েম বলেন, মাদুরোর “চলে যাওয়া দরকার”, যা কারাকাসে নেতৃত্ব পরিবর্তনের লক্ষ্যে ওয়াশিংটনের অবস্থানকে আরও পরিষ্কার করে।\nফক্স নিউজকে দেওয়া এক সাক্ষাৎকারে নোয়েম বলেন, ভেনেজুয়েলার সঙ্গে যুক্ত নিষেধাজ্ঞাপ্রাপ্ত তেলবাহী জাহাজ আটকানোর মাধ্যমে যুক্তরাষ্ট্র শুধু জাহাজ থামাচ্ছে না, বরং বিশ্বকে একটি বার্তাও দিচ্ছে। তাঁর ভাষায়, “মাদুরো যে অবৈধ কর্মকাণ্ডে জড়িত, তা মেনে নেওয়া যায় না। তার ক্ষমতা থেকে চলে যাওয়া প্রয়োজন।”\nচলতি মাসের শুরুতে মার্কিন প্রেসিডেন্ট ডোনাল্ড ট্রাম্প ভেনেজুয়েলায় যাতায়াতকারী “নিষেধাজ্ঞাপ্রাপ্ত তেলবাহী জাহাজের” ওপর অবরোধ ঘোষণা করেন। এরই মধ্যে যুক্তরাষ্ট্র দুইটি জাহাজ জব্দ করেছে এবং আরেকটির পিছু নিয়েছে।\nএ বছর মাদুরোর ওপর চাপ আরও বাড়িয়েছে ওয়াশিংটন। যুক্তরাষ্ট্র তাঁর বিরুদ্ধে তথাকথিত “কার্টেল অব দ্য সানস”-এর নেতৃত্ব দেওয়ার অভিযোগ এনেছে, যাকে তারা “নার্কো-সন্ত্রাসী সংগঠন” হিসেবে ঘোষণা করেছে। একই সঙ্গে মাদুরোকে গ্রেপ্তারে সহায়তাকারী তথ্যের জন্য ৫ কোটি ডলার পুরস্কারও ঘোষণা করা হয়েছে।\nএছাড়া ক্যারিবীয় সাগরে যুক্তরাষ্ট্র বিপুল সংখ্যক যুদ্ধজাহাজ মোতায়েন করেছে, যার মধ্যে বিশ্বের সবচেয়ে বড় বিমানবাহী রণতরীও রয়েছে। সাম্প্রতিক সপ্তাহগুলোতে ভেনেজুয়েলার উপকূল বরাবর বারবার মার্কিন সামরিক বিমান উড়তে দেখা গেছে।\nমার্কিন বাহিনী ক্যারিবীয় ও পূর্ব প্রশান্ত মহাসাগরে কথিত মাদক পাচারকারী নৌযান লক্ষ্য করে একাধিক হামলাও চালিয়েছে। এসব অভিযানে প্রায় ৩০টি নৌযান ধ্বংস হয়েছে এবং অন্তত ১০৪ জন নিহত হয়েছেন।\nতবে যুক্তরাষ্ট্র সরকার এখনো নিশ্চিত প্রমাণ দিতে পারেনি যে এসব নৌযানে সত্যিই মাদক বহন করা হচ্ছিল। আন্তর্জাতিক আইন বিশেষজ্ঞদের মতে, এসব হামলা আন্তর্জাতিক আইনের পরিপন্থী হওয়ার সম্ভাবনাই বেশি।\nট্রাম্প প্রশাসন দাবি করছে, এসব অভিযানের উদ্দেশ্য মাদক পাচার দমন। কিন্তু হোয়াইট হাউসের চিফ অব স্টাফ সুসি ওয়াইলস ভ্যানিটি ফেয়ার ম্যাগাজিনকে দেওয়া এক মন্তব্যে বলেন, এই হামলাগুলোর মূল লক্ষ্য ভেনেজুয়েলার ওপর চাপ সৃষ্টি করা। তাঁর ভাষায়, মার্কিন প্রেসিডেন্ট “মাদুরো আত্মসমর্পণ না করা পর্যন্ত নৌযান উড়িয়ে যেতে চান।”\nসূত্র: আল আরাবিয়া\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdeikmnbpuca",
    "title": "ভেনেজুয়েলাকে পূর্ণ সমর্থনের অঙ্গীকার রাশিয়ার",
    "publication_date": "2025-12-23T02:59:55+06:00",
    "keywords": "যুক্তরাষ্ট্র,আমার-দেশ,রাশিয়া,ভেনিজুয়েলা",
    "body": "যুক্তরাষ্ট্রের সঙ্গে ক্রমবর্ধমান উত্তেজনার মধ্যে ভেনেজুয়েলার পাশে থাকার ঘোষণা দিয়েছে রাশিয়া। সোমবার মস্কো জানায়, ক্যারিবীয় সাগরে যুক্তরাষ্ট্রের নৌবাহিনীর তৎপরতা ও তেলবাহী ট্যাংকার আটকানোর ঘটনায় ভেনেজুয়েলার প্রতি রাশিয়ার রয়েছে “পূর্ণ সমর্থন ও সংহতি”।\nএই ঘোষণাটি আসে জাতিসংঘ নিরাপত্তা পরিষদের (ইউএনএসসি) এক গুরুত্বপূর্ণ বৈঠকের আগের দিন, যেখানে ওয়াশিংটন ও কারাকাসের মধ্যে বাড়তে থাকা সংকট নিয়ে আলোচনা হওয়ার কথা রয়েছে।\nরাশিয়ার পররাষ্ট্রমন্ত্রী সের্গেই লাভরভ ও ভেনেজুয়েলার পররাষ্ট্রমন্ত্রী ইভান গিলের মধ্যে এক টেলিফোন আলোচনায় যুক্তরাষ্ট্রের পদক্ষেপের তীব্র সমালোচনা করা হয়। রুশ পররাষ্ট্র মন্ত্রণালয়ের বিবৃতিতে বলা হয়, ক্যারিবীয় সাগরে ওয়াশিংটনের সাম্প্রতিক কর্মকাণ্ড আন্তর্জাতিক নৌপরিবহন ও আঞ্চলিক স্থিতিশীলতার জন্য গুরুতর হুমকি তৈরি করতে পারে। বিবৃতিতে আরও বলা হয়, “বর্তমান প্রেক্ষাপটে ভেনেজুয়েলার নেতৃত্ব ও জনগণের প্রতি রাশিয়া তার পূর্ণ সমর্থন ও সংহতি পুনর্ব্যক্ত করছে।”\nগত সেপ্টেম্বর থেকে যুক্তরাষ্ট্র ক্যারিবীয় ও পূর্ব প্রশান্ত মহাসাগরে এমন সব নৌযানে হামলা চালাচ্ছে, যেগুলোকে তারা মাদক পাচারের সঙ্গে জড়িত বলে দাবি করছে—যদিও এ দাবির পক্ষে কোনো প্রমাণ প্রকাশ করা হয়নি। এসব অভিযানে শতাধিক মানুষ নিহত হয়েছেন বলে জানা গেছে, যাদের মধ্যে জেলেও ছিলেন বলে পরিবার ও সংশ্লিষ্ট সরকারগুলোর দাবি।\nএছাড়া ১৬ ডিসেম্বর মার্কিন প্রেসিডেন্ট ডোনাল্ড ট্রাম্প ভেনেজুয়েলার সঙ্গে যুক্ত “নিষেধাজ্ঞাপ্রাপ্ত তেলবাহী জাহাজের” ওপর কার্যত অবরোধ ঘোষণা করেন। ট্রাম্পের অভিযোগ, প্রেসিডেন্ট নিকোলাস মাদুরোর সরকার তেল বিক্রির অর্থ ব্যবহার করছে “মাদক সন্ত্রাস, মানবপাচার, হত্যা ও অপহরণে”। তিনি আরও দাবি করেন, ভেনেজুয়েলা যুক্তরাষ্ট্রের “সব তেল নিয়ে নিয়েছে” এবং বলেন, “আমরা তা ফেরত চাই।”\nঅন্যদিকে, কারাকাস এই পদক্ষেপকে “আন্তর্জাতিক জলদস্যুতা” আখ্যা দিয়ে অভিযোগ করেছে, যুক্তরাষ্ট্র ভেনেজুয়েলায় সরকার পরিবর্তনের চেষ্টা করছে। রুশ বিবৃতিতে জানানো হয়, লাভরভ ও গিল জাতিসংঘসহ আন্তর্জাতিক অঙ্গনে একসঙ্গে সমন্বিত পদক্ষেপ নেওয়ার বিষয়ে একমত হয়েছেন, যাতে রাষ্ট্রীয় সার্বভৌমত্ব ও অভ্যন্তরীণ বিষয়ে হস্তক্ষেপ না করার নীতি রক্ষা করা যায়। রাশিয়া ও চীন ভেনেজুয়েলার অনুরোধে নিরাপত্তা পরিষদের বৈঠক ডাকার পক্ষে সমর্থন জানিয়েছে।\nটেলিগ্রামে দেওয়া এক বার্তায় ভেনেজুয়েলার পররাষ্ট্রমন্ত্রী গিল বলেন, যুক্তরাষ্ট্র ক্যারিবীয় অঞ্চলে যে “আগ্রাসন ও আন্তর্জাতিক আইন লঙ্ঘন” করছে—জাহাজে হামলা, বিচারবহির্ভূত হত্যাকাণ্ড ও অবৈধ জলদস্যুতা—তা নিয়ে তিনি লাভরভের সঙ্গে আলোচনা করেছেন। তিনি জানান, লাভরভ এসব “শত্রুতামূলক কর্মকাণ্ডের” মুখে ভেনেজুয়েলার প্রতি রাশিয়ার পূর্ণ সমর্থন পুনর্ব্যক্ত করেছেন।\nতবে যুক্তরাষ্ট্রের পররাষ্ট্রমন্ত্রী মার্কো রুবিও রাশিয়ার এই অবস্থানকে গুরুত্ব না দিয়ে বলেন, ভেনেজুয়েলা ইস্যুতে রাশিয়ার সঙ্গে কোনো উত্তেজনা নিয়ে ওয়াশিংটন উদ্বিগ্ন নয়, কারণ “ইউক্রেন যুদ্ধেই তাদের হাত ভরা।”\nএদিকে প্রেসিডেন্ট মাদুরো জাতিসংঘের সদস্য রাষ্ট্রগুলোর উদ্দেশে পাঠানো এক চিঠিতে সতর্ক করে বলেন, যুক্তরাষ্ট্রের তেল অবরোধ বৈশ্বিক জ্বালানি ও তেল সরবরাহে প্রভাব ফেলতে পারে।\nসূত্র: আল আরাবিয়া\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdsfcyvpqkqd",
    "title": "অবৈধভাবে স্কুলে শিক্ষক নিয়োগ ও পদোন্নতিতে দুর্নীতি: মেননসহ ৫৭ জনের বিরুদ্ধে মামলা",
    "publication_date": "2025-12-23T02:02:29+06:00",
    "keywords": "দুদক,আমার-দেশ,রাশেদ-খান",
    "body": "দুর্নীতির মাধ্যমে উইলস লিটল ফ্লাওয়ার স্কুল অ্যান্ড কলেজে ১৩ জনকে শিক্ষক হিসেবে নিয়োগ এবং ৩১ জন শিক্ষককে অবৈধভাবে পদোন্নতি দেওয়ার অভিযোগে ঢাকা-৮ আসনের সাবেক সংসদ সদস্য ও সাবেক মন্ত্রী রাশেদ খান মেননসহ ৫৭ জনের বিরুদ্ধে পৃথক দুটি মামলা করেছে দুর্নীতি দমন কমিশন (দুদক)।\nসোমবার রাজধানীর সেগুনবাগিচায় দুদকের প্রধান কার্যালয়ে আয়োজিত এক সংবাদ সম্মেলনে এ তথ্য জানান সংস্থাটির মহাপরিচালক (প্রতিরোধ) মো. আক্তার হোসেন।\nদুদক জানায়, প্রথম মামলার অভিযোগে বলা হয়—অনিয়ম ও প্রতারণার আশ্রয়ে উদ্দেশ্যমূলক ও পরিকল্পিতভাবে সাজানো নিয়োগ পরীক্ষার আয়োজন করে শুধুমাত্র পূর্বপরিচিত ১৩ জন প্রার্থীকে উইলস লিটল ফ্লাওয়ার স্কুল অ্যান্ড কলেজে শিক্ষক হিসেবে নিয়োগ দেওয়া হয়েছে। বিধি অনুযায়ী বিশেষ গভর্নিং কমিটির নিয়োগ দেওয়ার কোনো ক্ষমতা না থাকা, নিয়োগ বোর্ডে কোনো ডিজি বা ডিজির প্রতিনিধি এবং বিষয়ভিত্তিক শিক্ষক না রাখা, বিজ্ঞাপনে চাওয়া এনটিআরসিএ সনদ না থাকা প্রার্থীদের নিয়োগ দেওয়া, লিখিত পরীক্ষায় সর্বোচ্চ নম্বরপ্রাপ্ত প্রার্থীকে মৌখিক পরীক্ষায় অংশগ্রহণের সুযোগ না দেওয়া, এমনকি নিয়োগ পরীক্ষা সম্পন্ন হওয়ার আগেই নিয়োগপত্র ও যোগদানপত্র ইস্যু করার মতো নানা অনিয়ম ও দুর্নীতির মাধ্যমে এসব শিক্ষককে নিয়োগ দেওয়া হয়েছে।\nএ অভিযোগে রাশেদ খান মেননসহ সংশ্লিষ্ট ২০ জনের বিরুদ্ধে দণ্ডবিধি, ১৮৬০-এর ৪০৯/৪২০/১০৯ ধারা এবং দুর্নীতি প্রতিরোধ আইন, ১৯৪৭-এর ৫(২) ধারায় মামলা করা হয়েছে।\nএই মামলায় আসামি করা হয়েছে সাবেক এমপি রাশেদ খান মেনন, স্কুলটির সাবেক অধ্যক্ষ ও গভর্নিং বডির সাবেক সদস্যসচিব লে. কর্নেল (অব.) আলমগীর হোসেন, গভর্নিং বডির সাবেক সদস্য ডা. মাহবুব উর রহমান, মো. আবুল হোসেন, মীর মোশাররফ হোসেন ও জহিরুল ইসলাম খানকে।\nএ ছাড়া শিক্ষক হিসেবে নিয়োগপ্রাপ্ত শ্যামলী হোসেন, মাহমুদা সুলতানা, আয়শা সিদ্দিকা, নাসরিন আফরোজ, মোহাম্মদ আব্দুল কাইয়ুম, তুহিন বিশ্বাস, মো. বজলুর রহমান, মো. রাসেল, মো. হারুন-অর-রশিদ খান, মো. মোশারফ হোসেন, উৎপল বিশ্বাস, এ কে এম মাসুদ রানা ও মো. আরিফুল ইসলামকেও আসামি করা হয়েছে।\nদ্বিতীয় মামলার অভিযোগে বলা হয়, নিয়োগপত্রে এমপিওভুক্ত বেসরকারি স্কুলের চাকরিবিধি প্রযোজ্য হবে—এমন শর্ত উল্লেখ থাকলেও ওই বিধি অনুযায়ী স্কুল শাখায় নিয়োগপ্রাপ্ত শিক্ষকরা সর্বোচ্চ সিনিয়র শিক্ষক পদ পর্যন্ত পদোন্নতি পেতে পারেন। প্রভাষক পদে পদোন্নতির কোনো সুযোগ না থাকলেও অবৈধভাবে ৩১ জন শিক্ষককে প্রভাষক পদে পদোন্নতি দেওয়া হয়েছে, যা আইন ও বিধিগতভাবে স্বীকৃত নয়।\nএ অভিযোগে অনিয়ম, দুর্নীতি ও প্রতারণার মাধ্যমে ক্ষমতার অপব্যবহারের অভিযোগে রাশেদ খান মেননসহ সংশ্লিষ্ট ৩৭ জনের বিরুদ্ধে একই আইনে মামলা করা হয়েছে।\nএই মামলায় আসামিদের মধ্যে রয়েছেন সাবেক এমপি রাশেদ খান মেনন, লে. কর্নেল (অব.) আলমগীর হোসেন, ডা. মাহবুব উর রহমান, মো. আবুল হোসেন, মীর মোশাররফ হোসেন, জহিরুল ইসলাম, শ্যামলী হোসেন খানসহ কলেজের প্রভাষক মাহবুব আলম বাচ্চু, মো. গোলাম মোস্তফা, নিলুফার ইয়াসমিন, শাহ মো. জুয়েল রেজা, মো. আজগর আলী, গাজী আবুল বাশার, মোহাম্মদ সাইফুল ইসলাম, আইনুন নাহার, মমতাজ বেগম, জন ফ্লেরিয়ান গোমেজ, নাসিমা বেগম, হিমানী সেন, কামরুন নাহার, মো. আব্দুল আজিজ, মনিরুজ্জামান, তাকসিনা আক্তার বানু, সাবিনা নাজনীন, মো. দাউদ ইকবাল, শাহীন বেগম, মো. সাজ্জাদ হোসেন, সুকান্ত চন্দ্র সাহা, তাহমিনা ইয়াসমিন, ইসমত আরা ফারুক, মারুফা সুলতানা, ফারহানা রহমান, হাবিবা আক্তার খানম, আজীমুন নাহার, সৈয়দা ফাহিমা বেগম, এইচ এম গিয়াস উদ্দিন ও রওশন আরা তানজিম।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdd7qiacodta",
    "title": "বেনজীরের জব্দকৃত সম্পদ প্রধান উপদেষ্টার ত্রাণ তহবিলে হস্তান্তর করছে দুদক",
    "publication_date": "2025-12-23T01:46:11+06:00",
    "keywords": "প্রধান-উপদেষ্টা,দুদক,আমার-দেশ,বেনজীর-আহমেদ",
    "body": "বাংলাদেশ পুলিশের সাবেক মহাপরিদর্শক (আইজিপি) বেনজীর আহমেদের জব্দকৃত সকল সম্পদ প্রধান উপদেষ্টার ত্রাণ তহবিলে হস্তান্তর করছে দুর্নীতি দমন কমিশন (দুদক)। সোমবার রাজধানীর সেগুনবাগিচায় দুদকের প্রধান কার্যালয়ে আয়োজিত এক সংবাদ সম্মেলনে এ তথ্য জানান সংস্থাটির মহাপরিচালক (প্রতিরোধ) মো. আক্তার হোসেন।\nতিনি জানান, বেনজীর আহমেদের ফ্ল্যাট থেকে জব্দকৃত মালামাল প্রধান উপদেষ্টার ত্রাণ তহবিলে জমা দেওয়ার কার্যক্রম এখনো চলমান রয়েছে।\nদুদক জানায়, কমিশনের আবেদনের পরিপ্রেক্ষিতে বেনজীর আহমেদ, তাঁর স্ত্রী ও সন্তানদের গুলশানের র‍্যাংকন আইকন টাওয়ারের ফ্ল্যাট নম্বর ১২/এ, ১২/বি, ১৩/এ ও ১৩/বি থেকে জব্দ করা পচনশীল মালামাল, ব্যবহৃত ও অব্যবহৃত কাপড়-চোপড়, তৈজসপত্র এবং রান্নাঘরের সামগ্রী থেকে নিলামের নমুনা সংরক্ষণ করে অবশিষ্ট মালামাল ত্রাণ তহবিলে জমা দেওয়ার নির্দেশ দেন আদালত।\nআদালতের এ নির্দেশ বাস্তবায়নে দুদক তিন সদস্যের একটি কমিটি গঠন করে। কমিটি বর্তমানে মালামাল হস্তান্তরের প্রক্রিয়া সম্পন্ন করছে।\nদুদক আরও জানায়, এর আগে আদালতের নির্দেশে এসব মালামাল একজন মেট্রোপলিটন ম্যাজিস্ট্রেটের উপস্থিতিতে নিলামে বিক্রির সিদ্ধান্ত নেওয়া হয় এবং সে অনুযায়ী একটি প্রকাশ্য নিলাম কমিটিও গঠন করা হয়েছিল। তবে কমিশনের ২৫/২০২৫ নম্বর সভায় বিষয়টি পুনরায় পর্যালোচনা করা হয়।\nসূত্র জানায়, সভার আলোচনায় উঠে আসে—জনবহুল আবাসিক ভবনে প্রকাশ্য নিলাম আয়োজন করলে নিরাপত্তা ঝুঁকি তৈরি হতে পারে। পাশাপাশি বিপুল পরিমাণ নতুন ও পুরোনো কাপড়-চোপড়সহ অন্যান্য সামগ্রীর তালিকা প্রণয়ন এবং নিলাম প্রক্রিয়া দীর্ঘায়িত হলে অনেক মালামাল নষ্ট হওয়ার আশঙ্কা রয়েছে। জনস্বার্থ বিবেচনায় এসব প্রতিবন্ধকতা গুরুত্বসহকারে বিবেচনা করে নিলামযোগ্য মালামালের আলামত নমুনা সংরক্ষণ করে অবশিষ্ট মালামাল প্রধান উপদেষ্টার ত্রাণ তহবিলে জমা দেওয়ার সিদ্ধান্ত নেয় দুদক।\nএসব বিষয় বিবেচনায় নিয়ে আদালত দুদকের আবেদন মঞ্জুর করেন। একই সঙ্গে আদালত নিলামযোগ্য মালামালের প্রয়োজনীয় আলামত নমুনা সংরক্ষণ করে অবশিষ্ট মালামাল প্রধান উপদেষ্টার ত্রাণ তহবিলে হস্তান্তর করতে এবং এ সংক্রান্ত প্রতিবেদন আদালতে দাখিল করতে নিয়োগপ্রাপ্ত রিসিভার ও দুদকের সম্পদ ব্যবস্থাপনা ইউনিটকে নির্দেশ দেন।\nউল্লেখ্য, জুলাই বিপ্লবের আগেই দেশ ছেড়ে বিদেশে পালিয়ে যান বেনজীর আহমেদ। বর্তমানে তিনি স্বপরিবারে স্পেনে অবস্থান করছেন।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amd6xcko7pjf5",
    "title": "ওবায়দুল কাদেরের পালিত পুত্রের দেশত্যাগে নিষেধাজ্ঞা",
    "publication_date": "2025-12-23T01:16:15+06:00",
    "keywords": "আওয়ামী-লীগ,আমার-দেশ,ওবায়দুল-কাদের",
    "body": "আওয়ামী লীগের সাধারণ সম্পাদক ওবায়দুল কাদেরের কথিত পালিত পুত্র আসাদুজ্জামান, তাঁর স্ত্রী ইসরাত জাহান এবং তাঁদের সহযোগী আক্তারুজ্জামানের দেশত্যাগে নিষেধাজ্ঞা দিয়েছেন আদালত।\nসোমবার (২২ ডিসেম্বর) ঢাকার মহানগর সিনিয়র স্পেশাল জজ আদালতের অবকাশকালীন বিচারক মোহাম্মদ আব্দুল্লাহ আল মামুন এ আদেশ দেন।\nদুদকের জনসংযোগ কর্মকর্তা তানজীর আহমেদ এ তথ্য নিশ্চিত করেন। দুদকের পক্ষে সংস্থার সহকারী পরিচালক নাছরুল্লাহ হোসাইন তাঁদের দেশত্যাগে নিষেধাজ্ঞা চেয়ে আবেদন করেন।\nআবেদনে বলা হয়, আওয়ামী লীগের সাধারণ সম্পাদক ওবায়দুল কাদেরের পালিত পুত্র আসাদুজ্জামান ও অন্যদের বিরুদ্ধে রাজনৈতিক প্রভাব খাটিয়ে চোরাচালান, হুন্ডি ব্যবসা, শুল্ক ফাঁকিসহ বিভিন্ন অনিয়ম ও দুর্নীতির মাধ্যমে অবৈধ সম্পদ অর্জন এবং বিদেশে অর্থ পাচারের অভিযোগের অনুসন্ধান চলছে। আসাদুজ্জামান ও অন্যরা দেশ ছেড়ে বিদেশে পালাতে পারেন—এমন তথ্য বিশ্বস্ত সূত্রে পাওয়া গেছে। এ কারণে সুষ্ঠু অনুসন্ধানের স্বার্থে তাঁদের বিদেশ গমনে নিষেধাজ্ঞা প্রদান করা আবশ্যক।\nশুনানি শেষে আদালত দেশত্যাগে নিষেধাজ্ঞার আদেশ দেন।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdwikiujhyn1",
    "title": "অভিষেক রঙিন করার স্বপ্নে নোয়াখালী এক্সপ্রেস",
    "publication_date": "2025-12-23T01:00:05+06:00",
    "keywords": null,
    "body": "সবশেষের দল হিসেবে এবারের বিপিএলে নোয়াখালী এক্সপ্রেসের নাম ঘোষণা হয়। সেই মিল রেখেই যেন অনুশীলনেও সবার শেষে নামল তারা। গতকাল রাজধানীর পূর্বাচলে ক্রিকেটার্স একাডেমিতে অনুশীলন শুরু করে দলটি। দেশি ক্রিকেটারদের নিয়ে গতকাল অনুশীলন করা দলটিতে এখনো যোগ দেননি সৌম্য সরকার। পারিবারিক কারণে দেশের বাইরে থাকা সৌম্য বিপিএলের সিলেট পর্বে খেলবেন কি না, তা এখনো অনিশ্চিত। তবে অন্য দেশি ক্রিকেটাররা ইতোমধ্যে যোগ দিয়েছেন দলের সঙ্গে। পাশাপাশি সিলেটে টুর্নামেন্ট শুরুর আগেই দলের সঙ্গে যোগ দেবেন বিদেশি ক্রিকেটাররা। মোহাম্মদ নবী, ইহসানউল্লাহ খানরা আছেন নোয়াখালী স্কোয়াডে। দেশি-বিদেশি মিলিয়ে ভারসাম্যপূর্ণ স্কোয়াড নিয়ে বিপিএলে প্রথমবারের মতো খেলবে দলটি। বিপিএলে নিজেদের অভিষেক রঙিন করার স্বপ্ন নিয়েই নামছে নোয়াখালী এক্সপ্রেস।\nঅভিজ্ঞ কোচ খালেদ মাহমুদ সুজন থাকছেন নোয়াখালী এক্সপ্রেসের দায়িত্বে। তার অধীনে খানিকটা তারুণ্যনির্ভর দল গড়েছে নতুন দলটি। সেখানে আছে জাকের আলী অনিক, মাহিদুল ইসলাম অঙ্কন, হাবিবুর রহমান সোহান, শাহাদাত হোসেন দিপু ও মুশফিক হাসানের মতো তরুণ ক্রিকেটাররা। পাশাপাশি সরাসরি চুক্তিতে জনসন চার্লস, কুশল মেন্ডিসের পাশাপাশি মোহাম্মদ নবী, মাজ সাদাকাতকে দলে নিয়েছে তারা। তাতে বোঝা যাচ্ছে, দেশি-বিদেশি ক্রিকেটারের ভারসাম্য রেখেছে। সেই ভারসাম্যে ভর করে বিপিএল চ্যাম্পিয়ন হওয়ার লক্ষ্যে মাঠে নামবে নবাগত দলটি।\nদলটির বোলিং ইউনিটের নেতৃত্ব থাকবে লোকাল বয় হাসান মাহমুদের কাঁধে। এছাড়া মুশফিক হাসান, তরুণ আবু হাশিমরা থাকবেন পেস বোলিং অস্ত্র হিসেবে। স্পিন আক্রমণে থাকবেন আফগানিস্তানের অভিজ্ঞ অলরাউন্ডার মোহাম্মদ নবী। দলটির জন্য সবচেয়ে বড় চিন্তার কারণ অধিনায়ক কে হবে? প্রথমে ধারণা করা হচ্ছিল, সৌম্য সরকারের কাঁধে উঠতে পারে অধিনায়কত্ব। তবে বিপিএলের সিলেট পর্ব মিস করতে যাওয়া সৌম্যর কাঁধে উঠবে না নেতৃত্বভার। সেক্ষেত্রে অভিজ্ঞ মোহাম্মদ নবী পালন করতে পারেন অধিনায়কের দায়িত্বভার। তবে নবীকে পাওয়া যাবে না প্রথম তিন ম্যাচে। সংযুক্ত আরব আমিরাতে আইএল টি-টোয়েন্টি শেষে আগামী ৩০ ডিসেম্বর তার নোয়াখালী দলে যোগ দেওয়ার কথা রয়েছে।\nনোয়াখালী এক্সপ্রেসের ওপেনিংয়ে দেখা যাবে সম্প্রতি আলো ছড়ানো হাবিবুর রহমান সোহানকে। তার সঙ্গী হতে পারেন জনসন চার্লস কিংবা সাব্বির হোসেন। মিডল অর্ডারে জায়গা হবে কুশল মেন্ডিসের। তবে পুরো আসরে কুশল মেন্ডিসকে পাওয়া নিয়ে রয়েছে শঙ্কা। কারণ, বিপিএল চলাকালে পাকিস্তান-শ্রীলঙ্কার মধ্যকার টি-টোয়েন্টি সিরিজে লঙ্কান স্কোয়াডে ডাক পেতে পারেন তিনি। স্কোয়াডে ডাক পেলে তাকে ছেড়ে দিতে হবে। তবে এখনই তা চূড়ান্তভাবে বলা যাচ্ছে না। অপেক্ষা করতে হবে শ্রীলঙ্কান স্কোয়াড ঘোষণা হওয়া পর্যন্ত।\nফলে মিডল অর্ডার নিয়ে বাড়তি চিন্তা করতে হচ্ছে নোয়াখালী এক্সপ্রেস ম্যানেজমেন্টকে। সেই চিন্তা থেকে হয়তো নতুন কাউকে দলে ভেড়াতে পারে দলটি। তবে সেই ঘোষণা কবে নাগাদ আসবে তা অবশ্য এখনই বলা যাচ্ছে না। আবার স্কোয়াডে থাকা দেশি অভিজ্ঞ ক্রিকেটারদের ওপরও রাখতে পারে ভরসা।\nনোয়াখালী এক্সপ্রেস স্কোয়াড\nহাসান মাহমুদ, সৌম্য সরকার, জনসন চার্লস, কুশল মেন্ডিস, জাকের আলী, মাহিদুল ইসলাম অঙ্কন, হাবিবুর রহমান সোহান, নাজমুল ইসলাম অপু, আবু হাশিম, মুশফিক হাসান, শাহাদাত হোসেন দিপু, রেজাউর রহমান রাজা, মেহেদি হাসান রানা, সৈকত আলী, সাব্বির হোসেন, ইহসানউল্লাহ, হায়দার আলি, মাজ সাদাকাত ও মোহাম্মদ নবী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd4awk0azzpz",
    "title": "সরকারের প্রস্তাব প্রত্যাখ্যান করলেন সাদিক কায়েম",
    "publication_date": "2025-12-23T00:54:53+06:00",
    "keywords": "আমার-দেশ,সাদিক-কায়েম,অন্তর্বর্তী-সরকার",
    "body": "সরকারের পক্ষ থেকে ব্যক্তিগত নিরাপত্তার জন্য গানম্যান প্রদানের প্রস্তাব প্রত্যাখ্যান করেছেন ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) ভিপি সাদিক কায়েম। তিনি বলেছেন, দেশের সার্বিক নিরাপত্তা নিশ্চিত না করে কেবল কিছু ব্যক্তিকে বিশেষ নিরাপত্তা দেওয়া ইনসাফপূর্ণ নয়। সোমবার সামাজিক মাধ্যম ফেসবুকে দেওয়া এক পোস্টে সাদিক কায়েম এসব বলেন।\nসম্প্রতি জুলাই বিপ্লবের ছাত্র নেতৃত্ব, বিভিন্ন রাজনৈতিক দলের নেতৃবৃন্দ ও গণমাধ্যমকর্মীদের নিরাপত্তা নিশ্চিতে সরকার গানম্যান দেওয়ার সিদ্ধান্ত নেয়। এরই ধারাবাহিকতায় সাদিক কায়েমকেও এ বিষয়ে অবহিত করা হয়। তবে তিনি এ প্রস্তাব গ্রহণ না করার সিদ্ধান্ত নেন।\nসাদিক কায়েম বলেন, ছাত্র-জনতার সম্মিলিত প্রতিরোধের মাধ্যমে খুনি হাসিনার পতনের পর জনগণের আকাঙ্ক্ষা ছিল দেশের সার্বিক নিরাপত্তা ব্যবস্থায় একটি দৃশ্যমান ও ন্যায্য পরিবর্তন ঘটবে। কিন্তু বাস্তবে আমরা দেখছি, আইনশৃঙ্খলা বাহিনীর কার্যকর ভূমিকার অভাব এবং বিভিন্ন দপ্তরে ফ্যাসিবাদী শক্তির প্রত্যক্ষ ও পরোক্ষ মদদে জননিরাপত্তা বারবার ব্যাহত হচ্ছে।\nতিনি আরো বলেন, একদিকে শীর্ষ সন্ত্রাসীরা জামিনে মুক্ত হয়ে প্রকাশ্যে ঘুরে বেড়াবে, তাদের হাতে ওসমান হাদিরা শহীদ হবেন, অথচ খু*নীরা ধরাছোঁয়ার বাইরে থেকে যাবে। অন্যদিকে ব্যক্তিগত নিরাপত্তার জন্য গানম্যান প্রদানের প্রস্তাব আসবে। এই বাস্তবতার সঙ্গে নিজেকে মানিয়ে নিতে আমার দ্বিধা হচ্ছে।\nসাদিক কায়েম বলেন, ‘‘নিঃসন্দেহে আমাদের সবার নিরাপত্তা প্রয়োজন। তবে সেই নিরাপত্তা যদি কেবল কিছু ব্যক্তি বা গোষ্ঠীর জন্য সীমাবদ্ধ থাকে, তাহলে তা ইনসাফপূর্ণ হয় না। দেশের আপামর মানুষের জন্য একটি নিরাপদ ও ইনসাফের বাংলাদেশ বিনির্মাণ-ই আমাদের দাবি। দেশের ছাত্র-জনতা এখনো অনিরাপদ অবস্থায় রয়েছে, তখন কেবল ব্যক্তিগত নিরাপত্তার জন্য গানম্যান গ্রহণ করাকে বর্তমানে আমি নিজের জন্য সঠিক মনে করছি না।’’\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdlrsfjqlyyj",
    "title": "নির্ধারিত সময়ে নির্বাচন হবে : মার্কিন বিশেষ দূতকে প্রধান উপদেষ্টা",
    "publication_date": "2025-12-23T00:32:28+06:00",
    "keywords": "প্রধান-উপদেষ্টা,নির্বাচন,আমার-দেশ",
    "body": "আগামী ১২ ফেব্রুয়ারি নির্ধারিত সময়েই দেশে জাতীয় নির্বাচন অনুষ্ঠানের ব্যাপারে প্রধান উপদেষ্টা প্রফেসর মুহাম্মদ ইউনূস তাঁর অঙ্গীকার পুনর্ব্যক্ত করেছেন।\nতিনি বলেন, ‘দেশের মানুষ তাদের ভোটাধিকার প্রয়োগের জন্য অধীর আগ্রহে অপেক্ষা করছে, যা স্বৈরাচারী শাসনামলে কেড়ে নেওয়া হয়েছিল।’\nসোমবার বাংলাদেশ সময় সন্ধ্যা সাড়ে সাতটার দিকে দক্ষিণ ও মধ্য এশিয়া বিষয়ক যুক্তরাষ্ট্রের বিশেষ দূত সার্জিও গোরের সঙ্গে এক টেলিফোন আলাপে প্রধান উপদেষ্টা এসব কথা বলেন।\nপ্রায় আধা ঘণ্টাব্যাপী এই আলাপে বাংলাদেশ ও যুক্তরাষ্ট্রের মধ্যে বাণিজ্য ও শুল্ক সংক্রান্ত আলোচনা, আসন্ন সাধারণ নির্বাচন, দেশের গণতান্ত্রিক রূপান্তর এবং তরুণ রাজনৈতিক কর্মী শহীদ শরীফ ওসমান হাদির হত্যাকাণ্ড নিয়ে আলোচনা হয়।\nভারতে যুক্তরাষ্ট্রের রাষ্ট্রদূতের দায়িত্ব পালনকারী সার্জিও গোর সাম্প্রতিক শুল্ক আলোচনায় নেতৃত্ব দেওয়ার জন্য প্রফেসর ইউনূসকে অভিনন্দন জানান। আলোচনার ফলে বাংলাদেশের পণ্যের ওপর যুক্তরাষ্ট্রের পারস্পরিক শুল্ক ২০ শতাংশে নামিয়ে আনা সম্ভব হয়েছে।\nআলাপকালে মার্কিন বিশেষ দূত শহীদ ওসমান হাদির বৃহৎ জানাজার বিষয়টিও উল্লেখ করেন।\nপ্রধান উপদেষ্টা বলেন, ক্ষমতাচ্যুত স্বৈরাচারী শাসনের সমর্থকেরা নির্বাচন প্রক্রিয়া ব্যাহত করতে বিপুল অর্থ ব্যয় করছে এবং তাদের পলাতক নেতা সহিংসতা উস্কে দিচ্ছেন। তবে তিনি জানান, অন্তর্বর্তী সরকার যেকোনো পরিস্থিতি মোকাবিলায় সম্পূর্ণ প্রস্তুত।\nতিনি বলেন, ‘নির্বাচনের আর প্রায় ৫০ দিন বাকি। আমরা একটি অবাধ, সুষ্ঠু ও শান্তিপূর্ণ নির্বাচন আয়োজন করতে চাই। এটি যেন স্মরণীয় হয়, সে লক্ষ্যেই আমরা কাজ করছি।’\nফোনালাপের সময় বাণিজ্য উপদেষ্টা শেখ বশিরউদ্দীন, জাতীয় নিরাপত্তা উপদেষ্টা ড. খলিলুর রহমান এবং এসডিজি বিষয়ক সিনিয়র সচিব লামিয়া মোরশেদ উপস্থিত ছিলেন।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdx5vzsjoywa",
    "title": "দেবিদ্বারে বিএনপিতে যোগদানের পর গ্রেফতার নিষিদ্ধ ছাত্রলীগ নেতা",
    "publication_date": "2025-12-22T23:46:41+06:00",
    "keywords": "বিএনপি,আওয়ামী-লীগ,ছাত্রলীগ,কুমিল্লা,আমার-দেশ",
    "body": "কুমিল্লার দেবিদ্বারে কার্যক্রম নিষিদ্ধ আওয়ামী লীগের ২০০ নেতাকর্মী বিএনপিতে যোগদানের পরদিন তীব্র সমালোচনার মধ্যে নিষিদ্ধ ছাত্রলীগের এক জেলা নেতাকে গ্রেফতার করেছে পুলিশ।\nসোমবার (২২ ডিসেম্বর) রাতে উপজেলার বড়শালঘর ইউনিয়নের সৈয়দপুর বাজার থেকে তাকে গ্রেফতার করে কুমিল্লা জেলা গোয়েন্দা শাখা (ডিবি) পুলিশ।\nগ্রেফতারকৃত ব্যক্তির নাম মো. শাহিন মিয়া। তিনি উপজেলার বড়শালঘর গ্রামের মৃত মো. শহীদ মিয়ার ছেলে এবং কুমিল্লা উত্তর জেলা ছাত্রলীগের সাবেক সহসভাপতি।\nস্থানীয় সূত্র জানায়, কুমিল্লার দেবিদ্বারে কার্যক্রম নিষিদ্ধ আওয়ামী লীগের ২০০ নেতাকর্মী গত রোববার কুমিল্লা-৪ (দেবিদ্বার) আসনে ধানের শীষের প্রার্থী ও কুমিল্লা উত্তর জেলা বিএনপির সাবেক সভাপতি মঞ্জুরুল হাসান মুন্সির বাড়িতে আনুষ্ঠানিকভাবে বিএনপিতে যোগদান করেন। ওই দিন তাঁদের সঙ্গে উপজেলা স্বেচ্ছাসেবক লীগের সহসভাপতি আলম হাজারী ও কুমিল্লা উত্তর জেলা ছাত্রলীগের সাবেক সহসভাপতি মো. শাহিন মিয়াও বিএনপিতে যোগ দেন। এ ঘটনাকে কেন্দ্র করে এলাকায় রাজনৈতিক অঙ্গনে ব্যাপক আলোচনা সৃষ্টি হয়।\nগ্রেফতারের বিষয়টি নিশ্চিত করে কুমিল্লা জেলা গোয়েন্দা (ডিবি) পুলিশের ওসি শামসুল আলম শাহ বলেন, দেবিদ্বারের বড়শালঘর এলাকা থেকে শাহিন মিয়া নামে এক ছাত্রলীগ নেতাকে গ্রেফতার করা হয়েছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdls9t4gaeqc",
    "title": "সড়ক বিভাগের নতুন সচিব জিয়াউল হক",
    "publication_date": "2025-12-22T23:40:10+06:00",
    "keywords": "আমার-দেশ,সড়ক-পরিবহন-ও-সেতু-মন্ত্রণালয়",
    "body": "সড়ক পরিবহন ও মহাসড়ক বিভাগের অতিরিক্ত সচিব মোহাম্মদ জিয়াউল হককে সচিব পদে পদোন্নতি দিয়েছে সরকার। পদোন্নতির পর তাকে সড়ক পরিবহন ও মহাসড়ক বিভাগের সচিব পদে পদায়ন করা হয়েছে।\nসোমবার রাতে জনপ্রশাসন মন্ত্রণালয় থেকে এ সংক্রান্ত প্রজ্ঞাপন জারি করা হয়।\nজনস্বার্থে অবিলম্বে এ আদেশ কার্যকর হবে বলেও প্রজ্ঞাপনে বলা হয়েছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdnkz4mcn6tv",
    "title": "সরকারি অর্থ আত্মসাতের চেষ্টা ছাপাখানার",
    "publication_date": "2025-12-22T23:19:40+06:00",
    "keywords": "পাঠ্যবই,আমার-দেশ,অর্থ",
    "body": "বছরের শেষ সময়ে এসে তাড়াহুড়া করে নিম্নমানের পাঠ্যবই ছাপিয়ে সরকারি বিপুল অর্থ আত্মসাতের চেষ্টার অভিযোগ উঠেছে অর্ধশতাধিক ছাপাখানার বিরুদ্ধে। ইতোমধ্যে এসব ছাপাখানায় ২০ লাখেরও বেশি ত্রুটিপূর্ণ বই বাতিল করেছে জাতীয় শিক্ষাক্রম ও পাঠ্যপুস্তক বোর্ড (এনসিটিবি) কর্তৃপক্ষ। যার বাজারমূল্য প্রায় ১৫ কোটি টাকা। বাতিল করা এসব বই কাটিং মেশিন দিয়ে কেটে ফেলা হয়েছে। এছাড়া এসব ছাপাখানার তিন হাজার টনের বেশি নিম্নমানের কাগজ অনুমোদন না করে বাতিল করা হয়েছে।\nএনসিটিবির সাবেক চেয়ারম্যান অধ্যাপক ড. একেএম রিয়াজুল হাসান জানান, এর আগে গত বছরও ছয় লাখেরও বেশি নিম্নমানের ত্রুটিপূর্ণ বই বাতিল করা হয়েছে। এছাড়া ৩৬টির মতো ছাপাখানাকে কালো তালিকাভুক্ত করা হয়েছিল।\nপাঠ্যবইয়ের সঙ্গে বিভিন্ন পর্যায়ে সংশ্লিষ্টদের সঙ্গে কথা বলে জানা যায়, বেশির ভাগ ছাপাখানার মালিক আওয়ামী মতাদর্শে বিশ্বাসী। দীর্ঘদিন ধরে তারা একটি বিশাল সিন্ডিকেট গড়ে তুলেছে। বিগত ১৫ বছরে পাঠ্যবই ছাপায় নয়ছয় করে কয়েক হাজার কোটি টাকা হাতিয়ে নিয়েছে। এরপরও তাদের বিরুদ্ধে কোনো ব্যবস্থা নেওয়া হয়নি। এসবের পরও আওয়ামী সরকারের আমলে কোনো বইও বাতিল করা হয়নি। এদিকে জুলাই বিপ্লবের পর চেষ্টা করেও সেই সিন্ডিকেট এখনো ভাঙতে পারেনি অন্তর্বর্তী সরকার। আগের ছাপাখানার মালিকরাই পাঠ্যবই ছাপাচ্ছেন।\nএর সত্যতা মিলেছে বাংলাদেশ মুদ্রণ শিল্প সমিতির সাবেক সভাপতি তোফায়েল খানের বক্তব্যেও। সম্প্রতি তিনি গণমাধ্যমকে বলেন, সাবেক সরকারের কিছু দুর্নীতিবাজের আশীর্বাদপুষ্ট সিন্ডিকেট বিগত বছরগুলোয় নিম্নমানের বই সরবরাহ করেছে। চক্রটি এখনো এনসিটিবিতে সক্রিয়। তাদের কেউ কেউ এ বছরও নিম্নমানের বই সরবরাহ করছে বলে আমরা জেনেছি। সঠিক তদন্তের মাধ্যমে তাদের বিরুদ্ধে শাস্তিমূলক ব্যবস্থা নেওয়া জরুরি। এ বছর যে প্রতিষ্ঠানেরই নিম্নমানের বই পাওয়া যাবে, তদন্তের মাধ্যমে তাদের কালো তালিকাভুক্ত করা উচিত। তাহলে পরবর্তী বছরগুলোতে আর কেউ নিম্নমানের বই দিতে সাহস পাবে না।\nএনসিটিবি সূত্র জানায়, ছাপাখানার মালিকরা এতটাই কৌশলী যে, তারা একেবারে শেষ মুহূর্তে চুক্তি করে থাকে। যাতে শেষ সময়ে সময় স্বল্পতায় তাড়াহুড়ার মধ্যে যথেচ্ছভাবে নিম্নমানের বই ছাপিয়ে সরবরাহ করতে পারে। অতীতে তারা এমন নয়ছয় করে সরকারের অর্থ আত্মসাৎ করে। এ নিয়ে এবার কঠোর অবস্থানে রয়েছে শিক্ষা মন্ত্রণালয় ও এনসিটিবি।\nএনসিটিবি সূত্র জানায়, ফর্মা মিসিং, ডাবল ফর্মা, পতাকা পরিবর্তন, আলট্রা ভার্নিশ না করা, বাঁধাইয়ে ত্রুটিসহ বিভিন্ন অনিয়মের দায়ে ইতোমধ্যে অর্ধশতাধিক ছাপাখানার ২০ লাখের বেশি প্রাথমিকের পাঠ্যবই বাতিল করেছে এনসিটিবি ইন্সপেকশন কোম্পানি। এছাড়া এসব ছাপাখানার তিন হাজার টন নিম্নমানের কাগজ অনুমোদন না করে বাতিল করা হয়েছে। টেন্ডারের শর্তানুযায়ী, পাঠ্যবইয়ের কাগজ হতে হবে শতভাগ ভার্জিন পাল্পে তৈরি। কিন্তু এসব কাগজে ২০ শতাংশ ভার্জিন ও ৮০ শতাংশ রিসাইকেলড পাল্প ব্যবহার করা হয়।\nগতকাল সোমবার রাতে এনসিটিবি মাধ্যমিকের পাঠ্যবই মনিটরিংয়ের সঙ্গে জড়িত প্রি-ডিস্ট্রিবিউশন এজেন্ট কন্ট্রোল ইউনিয়ন বিডি-এর প্রজেক্ট ডাইরেক্টর রাফি মাহমুদ বিপ্লব আমার দেশকে বলেন, টেন্ডারের শর্তানুযায়ী মান পাওয়া না গেলেই ওইসব বই জব্দ করা হচ্ছে। ছাপা, কাটিং ও বাঁধাই পর্যায়ে বিভিন্ন ত্রুটির কারণে এসব বই বাতিল করা হয়েছে।\nঅন্যদিকে এনসিটিবি প্রাথমিকের বই প্রি-ডিস্ট্রিবিউশন এজেন্ট ইনফিনিটি সার্ভে অ্যান্ড ইন্সপেকশন বিডি-এর ব্যবস্থাপনা পরিচালক সিরাজীম মুনির গণমাধ্যমকে বলেন, বিভিন্ন অনিয়ম ও ত্রুটির কারণে সব মিলিয়ে এবার প্রাথমিকের পাঠ্যবইয়ের আড়াই কোটি ফর্ম কাটা হয়েছে। অধিকাংশ ছাপাখানাই এই অনিয়মে জড়িত। এদিকে মুনিরকে ম্যানেজ করতে না পেরে তাকে জীবননাশের হুমকি দিয়েছিলেন কয়েকটি ছাপাখানার মালিক। নিম্নমানের কাগজকে ভালো মান করতে মুনিরকে অর্থ দিয়ে ম্যানেজ করতে চেয়েছিল অর্ধ শতাধিক ছাপাখানার মালিক।\nএর আগে ২০২৫ শিক্ষাবর্ষেও অর্ধশতাধিক ছাপাখানার নিম্নমানের কাগজে পাঠ্যবই ছাপানোর বিষয়টি ইন্সপেকশন কোম্পানির তদন্তে ধরা পড়ে। কিন্তু কারও বিরুদ্ধে শাস্তিমূলক ব্যবস্থা নেওয়া হয়নি। অতীতে টাকা দিয়ে নিম্নমানকে ভালো মান করা হয় বলে সম্প্রতি একটি ছাপাখানার মালিকের ফাঁস হওয়া অডিও রেকর্ডে তা স্পষ্ট হয়েছে। ওই অডিও রেকর্ডে জনতা প্রেসের মালিক নজরুল ইসলাম কাজলকে বলতে শোনা যায়, এক যুগ ধরে সব ছাপাখানা নিম্নমানের কাগজে পাঠ্যবই ছাপিয়েছে, আমিও ছাপিয়েছি।\nজানা যায়, এভাবে নিম্নমানের পাঠ্যবই ছাপিয়ে আওয়ামী সরকারের গত দেড় যুগে লুটপাট করা হয়েছে কয়েক হাজার কোটি টাকা। এর মধ্যে শুধু ২০২৩ সালেই ২৬৯ কোটি ৬৮ লাখ টাকার অনিয়ম পেয়েছে বাংলাদেশ মহাহিসাব নিরীক্ষক ও নিয়ন্ত্রকের অধীন শিক্ষা অডিট অধিদপ্তর। বইয়ের মান ও আকার কমিয়ে এবং নিউজপ্রিন্টে ছাপিয়ে লোপাট করা হয় ২৪৫ কোটি টাকা। আর অযাচিত বিল, অতিরিক্ত সম্মানী, আয়কর কর্তন না করা, অগ্রিম সমন্বয় না করাসহ নানা কারণ দেখিয়ে আরো প্রায় ২৫ কোটি টাকা ব্যয় করা হয়েছে। এ ব্যাপারে শিক্ষা মন্ত্রণালয়কে চিঠি দিয়েছিল শিক্ষা অডিট অধিদপ্তর। এতে পাঠ্যবই ছাপায় দুর্নীতির সঙ্গে জড়িতদের বিরুদ্ধে ব্যবস্থা নেওয়ার সুপারিশও করা হয়েছিল। কিন্তু কোনো ব্যবস্থা গ্রহণ করা হয়নি।\nএ প্রসঙ্গে জাতীয় শিক্ষাক্রম ও পাঠ্যপুস্তক বোর্ডের (এনসিটিবি) সদস্য (পাঠ্যপুস্তক) অধ্যাপক ড. রিয়াদ চৌধুরী আমার দেশকে বলেন, পাঠ্যবইয়ের মানের বিষয়ে কোনো ধরনের ছাড় দেওয়া হচ্ছে না। ইতোমধ্যে অর্ধশতাধিক ছাপাখানার বিপুলসংখ্যক নিম্নমানের বই বাতিল ও বিনষ্ট করে দেওয়া হয়েছে। এ অভিযান অব্যাহত রয়েছে। বিধি অনুযায়ী আরো কঠোর ব্যবস্থা নেওয়া হবে সংশ্লিষ্টদের বিরুদ্ধে।\nএনসিটিবির বিতরণ নিয়ন্ত্রক মোহাম্মদ মতিউর রহমান খান পাঠানও আমার দেশকে বলেন, এবার ছাপাখানাগুলোকে নিবিড়ভাবে মনিটরিং করা হচ্ছে। যেখানেই মান খারাপ পাওয়া যাচ্ছে তা জব্দ করে সঙ্গে সঙ্গে বিনষ্ট করে দেওয়া হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdnxcomvigmb",
    "title": "‘নিকডু’ আন্তর্জাতিক মানের চিকিৎসা কেন্দ্রে পরিণত হবে, প্রত্যাশা চিকিৎসকদের",
    "publication_date": "2025-12-22T22:31:26+06:00",
    "keywords": "আমার-দেশ",
    "body": "ন্যাশনাল ইনস্টিটিউট অব কিডনি ডিজিজেস অ্যান্ড ইউরোলজি (নিকডু)তে শিক্ষক সমিতির আয়োজনে একটি জার্নাল ও শিক্ষক সমিতির গঠনতন্ত্রের মোড়ক উন্মোচন করা হয়েছে। সেই সাথে সদ্য পাসকৃত (এফসিপিএস, এমএস ও এমডি) এবং সদ্য প্রমোশনপ্রাপ্ত চিকিৎসকদের সংবর্ধনা দেওয়া হয়।\nসোমবার দুপুরে রাজধানীর শেরেবাংলা নগরে নিকডু অডিটোরিয়ামে এই অনুষ্ঠান হয়। পবিত্র কোরআন তেলাওয়াতের মধ্যে দিয়ে অনুষ্ঠানটি শুরু হয়। কোরআন তেলাওয়াত করেন মাওলানা মোহাম্মদ আলী।\nএ সময় চিকিৎসকরা প্রত্যাশা ব্যক্ত করে বলেন, সবার সম্মিলিত প্রচেষ্টা থাকলে ভবিষ্যতে নিকডু একটি আন্তর্জাতিক মানের চিকিৎসা কেন্দ্রে পরিণত হবে। এ জন্য সবাইকে নিষ্ঠার সাথে কাজ করতে হবে।\nশুরুতেই মহান স্বাধীনতা যুদ্ধে বীর শহীদ, মহান স্বাধীনতার ঘোষক ও আধুনিক বাংলাদেশের রূপকার বাংলাদেশি জাতীয়তাবাদের জনক শহীদ রাষ্ট্রপতি জিয়াউর রহমান বীর উত্তমের প্রতি শ্রদ্ধা জ্ঞাপন করা হয়। এ ছাড়া শ্রদ্ধা জ্ঞাপন করা হয় জুলাই আন্দোলনের সকল শহীদের প্রতি। পাশাপাশি সদ্য শাহাদাত বরণকৃত শহীদ ওসমান হাদিসহ সকল শহীদের আত্মার মাগফেরাত কামনা করা হয়।\nঅনুষ্ঠানে সভাপতিত্ব করেন শিক্ষক সমিতির সভাপতি সহযোগী অধ্যাপক ডা. মশিউর আরেফিন রুবেল। সঞ্চালনায় ছিলেন শিক্ষক সমিতির সাধারণ সম্পাদক ডা. শাহরিয়ার মো. কবির হাসান (পল্লব)।\nঅনুষ্ঠানে বক্তব্য রাখেন- হাসপাতালের পরিচালক অধ্যাপক ডা. সৈয়দ আলফা সানী, শিক্ষক সমিতির কোষাধ্যক্ষ সহযোগী অধ্যাপক ডা. শাহে নেওআজ দেওয়ান, ইউরোলজি বিভাগের বিভাগীয় প্রধান অধ্যাপক ডা. মো শওকত আলম, নেফ্রোলজি বিভাগের অধ্যাপক ডা. আনম এহসানুল করিম, ট্রান্সপ্লান্ট ইউরোলজি বিভাগের বিভাগীয় প্রধান অধ্যাপক ডা. ফজল নাসের, শিশু ইউরোলজি বিভাগের অধ্যাপক ডা. ফয়সাল ইসলাম, শিশু নেফ্রোলজি বিভাগের বিভাগীয় প্রধান সহযোগী অধ্যাপক ডা. মো. কবির আলম, অ্যানেসথেসিয়া  বিভাগের প্রধান অধ্যাপক ডা. মো. তানভীর আলম, রেডিওলজি বিভাগীয় প্রধান সহযোগী অধ্যাপক ডা. তাহমিনা ইসলাম, মাইক্রোবায়োলজি বিভাগের বিভাগীয় প্রধান অধ্যাপক ডা. মোরশেদ আলম।\nঅনুষ্ঠানে উপস্থিত ছিলেন- হাসপাতালটির উপ-পরিচালক ডা. মো. হাসিবুর রহমান, সহকারি পরিচালক ডা. মাসুদ পারভেজ, আবাসিক সার্জন ডা. সানাউল্লাহ সানু, ডা. শেখ আমিরুল ইসলাম, আবাসিক চিকিৎসক ডা. সৈয়দ রানা কবির, ডা. রাশেদুল ইসলামসহ সর্বস্তরের চিকিৎসক, কর্মকর্তা নার্স ও কর্মচারীবৃন্দ।\nস্বাগত বক্তব্যে চব্বিশের ৫ আগস্টের পরবর্তীতে শিক্ষক সমিতি গঠনের প্রক্রিয়ার ওপর আলোকপাত করেন সহযোগী অধ্যাপক ডা. শাহ নেওয়াজ দেওয়ান। সাবেক প্রধানমন্ত্রী খালেদা জিয়ার প্রতি কৃতজ্ঞতা জ্ঞাপন করে তিনি বলেন, যার ইচ্ছাতেই নিকডু’র পথচলা শুরু হয়েছিল। এ সময় তিনি অসুস্থ বেগম জিয়ার দ্রুত সুস্থতা কামনা করেন।\nঅনুষ্ঠানটিতে ২০২৫, জানুয়ারি ও জুলাই সেশনের দুইটি জার্নাল এবং শিক্ষক সমিতির গঠনতন্ত্রের মোড়ক উন্মোচন করা হয়। শেষে ২০ জন সদ্য উচ্চতর ডিগ্রিপ্রাপ্ত চিকিৎসকদের সংবর্ধনা এবং ৪২ জন চিকিৎসক পদোন্নতিপ্রাপ্ত হওয়ায় সংবর্ধনা প্রদান করা হয়।\nঅনুষ্ঠানে বক্তারা জার্নাল প্রকাশের বিভিন্ন দিক তুলে ধরে বিগত এক বছরে নিকডু কতটুকু চিকিৎসা বান্ধব রয়েছে তা উল্লেখ করেন। বক্তারা বলেন, হাসপাতালটিতে এখন প্রতিনিয়ত ৬টি ওটিতে শৈল চিকিৎসা প্রদান হয়ে আসছে। ৪৪টি কিডনি প্রতিস্থাপন সাফল্যের সাথে সম্পন্ন হয়েছে। গত এক মাসে প্রায় পাঁচটি কিডনি প্রতিস্থাপন সম্পন্ন হয়েছে। বহির্বিভাগে প্রতিনিয়ত প্রায় দেড় সহস্রাধিক রোগী নিয়মিত চিকিৎসা নিচ্ছে।\nহাসপাতালের পরিচালক অধ্যাপক ডা. আলফা সানি বলেন, সবাইকে নিষ্ঠার সাথে কাজ করতে হবে। হাসপাতালকে এগিয়ে নিয়ে যাওয়া সকলের দায়িত্ব-কর্তব্য। আমরা সবাই মিলে হাসপাতালের চিকিৎসা সেবা এগিয়ে নিয়ে যাবো। শিক্ষকদের প্রতি আহ্বান জানিয়ে তিনি বলেন, আপনাদের এই নতুন নেতৃত্বের মধ্য দিয়ে শিক্ষক সমিতি তাদের কাজ আরও দৃঢ়তার সাথে পরিচালনা করবে বলে আমি বিশ্বাস করি।\nসভাপতির বক্তব্যে সহযোগী অধ্যাপক ডা. মশিউর আরেফিন রুবেল প্রত্যাশা ব্যক্ত করে বলেন, ভবিষ্যতে নিকডু একটি আন্তর্জাতিক মানের চিকিৎসা কেন্দ্রে পরিণত হবে। সবার সম্মিলিত প্রচেষ্টা থাকলে নিকডু অতি দ্রুত ‘সেন্টার অফ এক্সিলেন্সিতে’ পরিণত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amd2hbnud1dvm",
    "title": "বকশীগঞ্জে দৈনিক ‘আমার দেশ’র বর্ষপূর্তি উদযাপন",
    "publication_date": "2025-12-22T22:18:57+06:00",
    "keywords": "আমার-দেশ,বকশীগঞ্জ",
    "body": "জামালপুরের বকশীগঞ্জে প্রথিতযশা জাতীয় দৈনিক ‘আমার দেশ’-এর পুনঃপ্রকাশের প্রথম বর্ষপূর্তি উদযাপিত হয়েছে। এ উপলক্ষে সোমবার দুপুরে উপজেলা প্রেসক্লাব কার্যালয়ে কেক কাটা, দোয়া ও আলোচনা সভা অনুষ্ঠিত হয়।\nঅনুষ্ঠানে স্বাগত বক্তব্য রাখেন দৈনিক ‘আমার দেশ’-এর বকশীগঞ্জ প্রতিনিধি রকিবুল হাসান বিদ্রোহী।\nএ সময় অন্যান্যের মধ্যে বক্তব্য রাখেন উপজেলা সমবায় কর্মকর্তা আবদুল জলিল, উপজেলা প্রকল্প বাস্তবায়ন কর্মকর্তা মোহাম্মদ হাবিবুর রহমান সুমন, উপজেলা প্রেসক্লাবের সিনিয়র সহসভাপতি জিএম সাফিনুর ইসলাম মেজর, সহসভাপতি রাজ্জাক মাহমুদ, সাধারণ সম্পাদক জিএম ফাতিউল হাফিজ বাবু, বকশীগঞ্জ থানার উপপরিদর্শক রেজাউল করিম, সাংবাদিক রাশেদুজ্জামান, সাংবাদিক মনিরুজ্জামান লিমন এবং আমেরিকান ইংলিশ ভার্সন স্কুলের পরিচালক আল আমিনসহ সুশীল সমাজের প্রতিনিধিরা।\nআলোচনা সভা শেষে দৈনিক ‘আমার দেশ’ পত্রিকার সম্পাদক মাহমুদুর রহমান ও পত্রিকার সর্বাত্মক মঙ্গল কামনায় বিশেষ মোনাজাত করা হয়। মোনাজাত পরিচালনা করেন উপজেলা মডেল মসজিদের খতিব হাফেজ মাওলানা এনায়েত উল্লাহ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amd8zdejyp27l",
    "title": "ইন্দুরকানীতে আমার দেশের প্রতিষ্ঠাবার্ষিকী উদযাপন",
    "publication_date": "2025-12-22T22:13:14+06:00",
    "keywords": "আমার-দেশ,পিরোজপুর",
    "body": "পিরোজপুরের ইন্দুরকানীতে নানা আয়োজনের মধ্য দিয়ে দৈনিক আমার দেশের নবযাত্রার ১ম বর্ষপূর্তি উদযাপন অনুষ্ঠিত হয়েছে।\nসোমবার (২২ ডিসেম্বর) সকাল সাড়ে ১০টায় ইন্দুরকানী রিপোর্টার্স ইউনিটি মিলনায়তনে প্রতিষ্ঠাবার্ষিকী উপলক্ষে কেক কাটা, র‍্যালী ও আলোচনা সভা অনুষ্ঠিত হয়।\nরিপোর্টার্স ইউনিটির সভাপতি ও দৈনিক আমার দেশের ইন্দুরকানী প্রতিনিধি মো. শাহিদুল ইসলাম এর সভাপতিত্বে ও রিপোর্টার্স ইউনিটির সিনিয়র সহ সভাপতি মো. আল আমিন হোসেন এর সঞ্চালনায় অনুষ্ঠানে বক্তব্য রাখেন উপজেলা বিএনপির সভাপতি মো. ফরিদ আহম্মেদ, জামায়াতে ইসলামীর আমির মাওলানা আলী হোসেন, বিআরডিবি সভাপতি ও বিএনপির সাবেক সাধারণ সম্পাদক মো. ফায়জুল কবির তালুকদার, ইন্দুরকানী সরকারি কলেজের প্রভাষক মো, জাকারিয়া হোসেন, উপজেলা দুর্নীতি প্রতিরোধ কমিটির সভাপতি মো. হেলাল উদ্দিন গাজী, সদর ইউনিয়ন চেয়ারম্যান মাসুদ করিম ইমন, প্রেসক্লাব সাবেক সভাপতি আজাদ হোসেন বাচ্চু।\nএসময়ে উপস্থিত ছিলেন ইন্দুরকানী থানার উপ পরিদর্শক সঞ্জীব ঢালী, সদর ইউনিয়ন বিএনপি সভাপতি মো. হাফিজুর কবির তালুকদার, সোনালী ব্যাংক ব্যবস্থাপক মশিউর রহমান গাজী, রুপালী ব্যাংক ব্যবস্থাপক ইমরান হোসেন, পূবালী ব্যাংক ব্যবস্থাপক মো. জহিরুল ইসলাম, সরকারি বালিকা মাধ্যমিক বিদ্যালয়ের সহকারী প্রধান শিক্ষক মো. সোহাগ হোসেন, দঃ ইন্দুরকানী বালিকা মাধ্যমিক বিদ্যালয়ের প্রধান শিক্ষক অসীম কুমার মজুমদার, কলারন চন্ডিপুর আদর্শ মাধ্যমিক বিদ্যালয়ের প্রধান শিক্ষক সন্তোষ কুমার শীল, রিপোর্টার্স ইউনিটির সাধারণ সম্পাদক মারুফুল ইসলাম, চন্ডিপুর ইউনিয়ন সাংগঠনিক মোঃ ইউনূস আকন, স্বেচ্ছাসেবক দলের সাবেক সদস্য সচিব জুয়েল রানা, শ্রমিক দলের সভাপতি আবুল কালাম, ছাত্রদলের সিনিয়র যুগ্ম আহবায়ক রাকিবুল ইসলাম, কলেজ ছাত্রদল নেতা রিয়াজুল ইসলাম, সিরাজুল ইসলাম সহ বিভিন্ন ইলেকট্রনিক ও প্রিন্ট মিডিয়ায় সাংবাদিক বৃন্দ।\nএসময়ে বক্তারা বলেন, দৈনিক আমার দেশ সমাজ পরিবর্তনে ভূমিকা রাখা একটি সত্যনিষ্ঠ পত্রিকা, যা নতুন বাংলাদেশ গড়ার স্বপ্ন দেখায়। সত্য ও বস্তুনিষ্ঠ সংবাদ প্রকাশে পত্রিকাটি সবসময় অবিচল থেকেছে। ভয়ভীতি ও ঝুঁকি উপেক্ষা করে পেশাদার সাংবাদিকতার মাধ্যমে সাধারণ মানুষের পাশে দাঁড়িয়ে তাদের আস্থা অর্জন করেছে। পতিত ফ্যাসিবাদের রক্তচক্ষু উপেক্ষা করে সংবাদ প্রকাশ করার কারণে পত্রিকাটি বন্ধ করা দেয়া হয়েছিলো। নতুন বাংলাদেশে নবযাত্রার এক বছরে আমার দেশ আজ সাধারণ মানুষের কণ্ঠস্বর ও আস্থার প্রতীকে পরিণত হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdrfzrn1mbbu",
    "title": "ফরিদপুরে অপারেশন ডেভিল হান্ট ফেজ-২, গ্রেপ্তার ৫৮",
    "publication_date": "2025-12-22T22:06:13+06:00",
    "keywords": "গ্রেপ্তার,আমার-দেশ,ফরিদপুর",
    "body": "সরকার ঘোষিত ‘অপারেশন ডেভিল হান্ট ফেজ-২’-এর আওতায় ফরিদপুরে পুলিশের সাঁড়াশি অভিযানে গত ৪৮ ঘণ্টায় মোট ৫৮ জনকে গ্রেপ্তার করেছে ফরিদপুর জেলা পুলিশ।\nনিয়মিত মামলা, ওয়ারেন্টভুক্ত আসামি, মাদক ও চুরিসহ বিভিন্ন অভিযোগে জেলার বিভিন্ন এলাকা থেকে তাদের গ্রেপ্তার করা হয়।\nসোমবার সন্ধ্যায় ফরিদপুরের অতিরিক্ত পুলিশ সুপার (প্রশাসন ও অর্থ) মো. শামছুল আজম আমার দেশ’কে বিষয়টি নিশ্চিত করেন।\nতিনি জানান “এজহার নামীয়, নিয়মিত মামলার আসামি, ওয়ারেন্ট ভুক্ত আসামি ও অন্যান্য অপরাধে সব মিলিয়ে গত ৪৮ ঘন্টায় ৫৮ জনকে গ্রেপ্তার করা হয়েছে। জেলার আইনশৃঙ্খলা পরিস্থিতি স্বাভাবিক রাখতে এবং অপরাধ দমনে পুলিশের এই অভিযান অব্যাহত থাকবে।”\nপ্রসঙ্গত উল্লেখ্য যে, এর আগে একই অভিযানের অংশ হিসাবে এই ৪৮ ঘন্টার পূর্ববর্তী ৭২ ঘণ্টায় ফরিদপুর জেলায় আরও ৯৩ জনকে গ্রেপ্তার করেছিল ফরিদপুর জেলা পুলিশ।\nতবে গ্রেপ্তারকৃতদের নাম-পরিচয় তাৎক্ষণিকভাবে জানা যায়নি। আইনগত প্রক্রিয়া শেষে তাদের আদালতে সোপর্দ করা হবে বলে জানানো হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdjfpm8nlgby",
    "title": "জামায়াত সম্পর্কে যা বলেছিলেন সাংবাদিক নূরুল কবীর",
    "publication_date": "2025-12-22T22:02:23+06:00",
    "keywords": "আমার-দেশ,জামায়াত,নূরুল-কবির",
    "body": "সম্প্রতি একটি টেলিভিশন টকশোতে নিউ এজ পত্রিকার সম্পাদক নূরুল কবীর বলেছেন, ইনকিলাব মঞ্চের মুখপাত্র হাদির নাম ব্যবহার করে জামায়াতে ইসলামী ও তার সহযোগী বুদ্ধিবৃত্তিক মহল পত্রিকা অফিসে সহিংসতা চালাচ্ছে জামায়াতে ইসলামীর লোকেরা। এছাড়াও তিনি ইসলাম প্রিয় মানুষকে ‘ইসলাম রক্ষার’ নামে জামায়াতে ইসলামীর বিরুদ্ধে অবস্থান নেওয়ার আহ্বান জানান।\nসোমবার গণমাধ্যমে পাঠানো বিবৃতিতে জামায়াতের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের তার এই বক্তব্যের প্রতিবাদও জানান।\nবিবৃতিতে বলা হয়েছে, নূরুল কবীরের মত একজন প্রবীণ সাংবাদিক সম্প্রতি একটি টেলিভিশন টকশোতে বাংলাদেশ জামায়াতে ইসলামী সম্পর্কে যেসব বক্তব্য প্রদান করেছেন, তা আমাদেরকে আহত করেছে। আমরা তার ওই বক্তব্যের নিন্দা ও প্রতিবাদ জানাচ্ছি। ‘ইনকিলাব মঞ্চের মুখপাত্র হাদির নাম ব্যবহার করে জামায়াতে ইসলামী ও তার সহযোগী বুদ্ধিবৃত্তিক মহল পত্রিকা অফিসে সহিংসতা চালাচ্ছে’- তার এমন অভিযোগ অসত্য ও অন্যায্য। জামায়াতে ইসলামী কখনোই এ ধরনের সহিংস কর্মকাণ্ডে জড়িত নয় এবং ভবিষ্যতেও জড়াবে না।\nএহসানুল মাহবুব জুবায়ের বলেন, ‘জামায়াতে ইসলামী নির্বাচন পিছিয়ে দিয়ে রাষ্ট্রক্ষমতা ভোগ করতে চায়’- নূরুল কবীরের এ মন্তব্যও বাস্তবতার সঙ্গে সঙ্গতি বিহীন। জামায়াতের আমির ডা. শফিকুর রহমানই সর্বপ্রথম আগামী ফেব্রুয়ারিতে একটি অবাধ, সুষ্ঠু ও গ্রহণযোগ্য নির্বাচন অনুষ্ঠানের জন্য সর্বাত্মক সহযোগিতার ঘোষণা দিয়েছেন। নূরুল কবির ইসলাম প্রিয় মানুষকে ‘ইসলাম রক্ষার’ নামে জামায়াতে ইসলামীর বিরুদ্ধে অবস্থান নেওয়ার আহ্বান জানিয়ে যে মন্তব্য করেছেন, আমরা মনে করি এটি গণতান্ত্রিক শিষ্টাচারের পরিপন্থি। এ ধরনের বক্তব্য সমাজে বিভাজন সৃষ্টি করে, যা কোনোভাবেই গ্রহণযোগ্য ও কাম্য নয়।\nতিনি বলেন, জামায়াতে ইসলামীর প্রার্থীরা ‘বেহেশতে যাওয়া না যাওয়ার’ সঙ্গে দলকে ভোট দেওয়ার বিষয়টি সম্পৃক্ত করে যে বক্তব্য প্রদান করেছেন- এ অভিযোগও সত্য নয়। জামায়াতের পক্ষ থেকে কখনও এ ধরনের বক্তব্য দেয়া হয়নি। ‘এ ছাড়া জামায়াতে ইসলামী প্রতিষ্ঠালগ্ন থেকেই মোনাফেকি করে আসছে এবং এটি নাকি দলের বিকাশের অংশ’- এ ধরনের মন্তব্য সম্পর্কে তার মত একজন প্রবীণ সাংবাদিকের জন্য শোভনীয় নয় বলে আমরা মনে করি। আমরা নূরুল কবীরের মত একজন দায়িত্বশীল সাংবাদিক ও সম্পাদকের কাছ থেকে গঠনমূলক ও ইতিবাচক সমালোচনা প্রত্যাশা করি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdj5hie5nafz",
    "title": "র‌্যাংকিংয়ে পরিবর্তন নেই বাংলাদেশের",
    "publication_date": "2025-12-22T22:00:05+06:00",
    "keywords": "ফুটবল",
    "body": "সর্বশেষ প্রকাশিত ফিফা র‌্যাংকিংয়ে অবস্থানের কোনো পরিবর্তন হয়নি বাংলাদেশের। গত ম্যাচে ১৮০তম স্থানে উঠে আসা অবস্থানই অক্ষুণ্ণ রয়েছে হামজা, শমিত, জামালদের। আজ র‌্যাংকিং হালনাগাদ করেছে বিশ্ব ফুটবলের নিয়ন্ত্রক সংস্থা ফিফা। সর্বশেষ গত নভেম্বরে এশিয়ান কাপ বাছাই পর্বে খেলেছে বাংলাদেশ।\nঘরের মাঠ জাতীয় স্টেডিয়ামে নেপালের বিপক্ষে ২-২ গোলে ড্র করে লাল-সবুজের জার্সিধারীরা। এরপর একই ভেন্যুতে এশিয়ান কাপ বাছাই পর্বে বাংলাদেশ ১-০ গোলে হারায় ভারত। এরপর আর কোনো ফিফা উইন্ডো ছিল না। ম্যাচ না থাকায় র‌্যাংকিংয়ে সেভাবে নড়চড় বাংলাদেশের। র‌্যাংকিংয়ে শীর্ষস্থানগুলোর অবস্থানও অপরিবর্তিত রয়েছে। র‌্যাংকিংয়ের শীর্ষে রয়েছে স্পেন। এরপর আর্জেন্টিনা দ্বিতীয়, ফ্রান্স তৃতীয়, ইংল্যান্ড চতুর্থ ও ব্রাজিল পঞ্চম স্থানে রয়েছে।\nর‌্যাংকিংয়ের অবস্থানের পরিবর্তন না হলেও বাংলাদেশের রেটিং পয়েন্ট কমেছে। নভেম্বর মাসে ছিল ৯১১.১৯ পয়েন্ট। আর সেটি ডিসেম্বরে হয়েছে ৯১১.১০। ১৭তম অবস্থানে থাকা কম্বোডিয়ার পয়েন্ট ৯১১.৫৪। বাংলাদেশের বিপক্ষে অ্যাওয়ে ম্যাচে নেপাল ড্র করায় তাদের পয়েন্ট বেড়েছে। নভেম্বরে যেখানে ৯০২.৪৪ পয়েন্ট ছিল তাদের, সেখানে ডিসেম্বরে বেড়ে হয়েছে ৯০২.৫২। অবশ্য নেপালের অবস্থানের কোনো উন্নতি হয়নি। তারা ১৮১তম অবস্থানেই রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdmmfx1imymj",
    "title": "হবিগঞ্জে জমি নিয়ে সংঘর্ষ, আহত ৫০",
    "publication_date": "2025-12-22T21:58:58+06:00",
    "keywords": "সংঘর্ষ,আমার-দেশ,হবিগঞ্জ",
    "body": "হবিগঞ্জের নবীগঞ্জ উপজেলায় কৃষিজমি ও আধিপত্য বিস্তারকে কেন্দ্র করে দুই পক্ষের সংঘর্ষে অর্ধশতাধিক মানুষ আহত হয়েছেন।\nসোমবার বিকেলে উপজেলার কালিয়ারভাঙ্গা ইউনিয়নের মান্দারকান্দি গ্রামে এ ঘটনা ঘটে।\nপুলিশ ও স্থানীয় সূত্রে জানা যায়, মান্দারকান্দি গ্রামের সামু ও আব্দুল হাইয়ের সঙ্গে মুহিত মিয়ার দীর্ঘদিন ধরে কৃষিজমি এবং আধিপত্য বিস্তার নিয়ে বিরোধ চলছিল। ওই বিরোধের জের ধরেই সোমবার বিকেলে উভয় পক্ষের নারী-পুরুষ দেশীয় অস্ত্রশস্ত্র নিয়ে মুখোমুখি সংঘর্ষে জড়িয়ে পড়ে। সংঘর্ষের সময় উভয় পক্ষ পিকলসহ বিভিন্ন দেশীয় অস্ত্র ব্যবহার করে এবং ইটপাটকেল নিক্ষেপ করে।\nপ্রায় দুই ঘণ্টাব্যাপী চলা এ সংঘর্ষে উভয় পক্ষের অর্ধশতাধিক ব্যক্তি আহত হন। আহতদের উদ্ধার করে উপজেলা স্বাস্থ্য কমপ্লেক্স ও হবিগঞ্জ আধুনিক সদর হাসপাতালে পাঠানো হয়েছে।\nখবর পেয়ে নবীগঞ্জ থানা পুলিশ ঘটনাস্থলে পৌঁছে পরিস্থিতি নিয়ন্ত্রণে আনে। পরে বানিয়াচং সেনা ক্যাম্পের একদল সেনাসদস্য ঘটনাস্থলে গিয়ে পরিস্থিতি স্বাভাবিক করেন।\nনবীগঞ্জ থানার ভারপ্রাপ্ত কর্মকর্তা (ওসি) মোনায়েম মিয়া ঘটনার সত্যতা নিশ্চিত করে জানান, বর্তমানে পরিস্থিতি স্বাভাবিক রয়েছে এবং এলাকায় অতিরিক্ত পুলিশ মোতায়েন করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amd3hzh6ytzfz",
    "title": "তারেক রহমানের নেতৃত্বে মুক্তিযুদ্ধ-গণঅভ্যুত্থানের আকাঙ্ক্ষা বাস্তবায়ন হবে",
    "publication_date": "2025-12-22T21:55:12+06:00",
    "keywords": "বিএনপি,আমার-দেশ,ময়মনসিংহ",
    "body": "বিএনপির জাতীয় স্থায়ী কমিটির সদস্য সেলিমা রহমান বলেছেন, আগামী ১২ ফেব্রুয়ারি তারেক রহমানের নেতৃত্বে একাত্তরের মহান মুক্তিযুদ্ধের চেতনা এবং গণঅভ্যুত্থানের আকাঙ্ক্ষা বাস্তবায়নের পথচলা শুরু হবে, ইনশাআল্লাহ। তিনি বলেন, শহীদদের রক্তের বিনিময়ে অর্জিত এই দেশ কোনো একক গোষ্ঠীর সম্পত্তি নয়। জনগণের ভোটাধিকার ও গণতন্ত্র পুনঃপ্রতিষ্ঠার মধ্য দিয়ে দেশের প্রকৃত মালিকানা জনগণের হাতেই ফিরিয়ে দেওয়া হবে।\nশনিবার বিকেলে ময়মনসিংহের হালুয়াঘাটে মহান বিজয় দিবস উপলক্ষে আয়োজিত এক আলোচনা সভায় প্রধান অতিথির বক্তব্যে এসব কথা বলেন তিনি। হালুয়াঘাট উপজেলা ও পৌর বিএনপির উদ্যোগে পৌর শহরের উত্তর খয়রাকুড়িস্থ উপজেলা মিলনায়তনে এ সভা অনুষ্ঠিত হয়।\nসেলিমা রহমান বলেন, দীর্ঘদিন ধরে দেশে ফ্যাসিবাদী শাসনব্যবস্থার মাধ্যমে জনগণের ভোটাধিকার হরণ করা হয়েছে এবং রাষ্ট্রীয় প্রতিষ্ঠানগুলো ধ্বংসের মুখে ঠেলে দেওয়া হয়েছে। এই অবস্থা থেকে উত্তরণের একমাত্র পথ হলো অবাধ, সুষ্ঠু ও নিরপেক্ষ নির্বাচনের মাধ্যমে একটি গণতান্ত্রিক ও জনগণের সরকার প্রতিষ্ঠা করা। তিনি আরো বলেন, নির্বাচন বিলম্বিত হওয়ায় দেশে উগ্রবাদী গোষ্ঠীর উত্থান ঘটেছে, যারা স্বাধীনতা ও গণতন্ত্রের অর্জন ধ্বংস করার অপচেষ্টায় লিপ্ত।\nবিশেষ অতিথির বক্তব্যে বিএনপির যুগ্ম মহাসচিব সৈয়দ এমরান সালেহ প্রিন্স বলেন, মহান বিজয় দিবস আমাদের স্বাধীনতা, সার্বভৌমত্ব ও গণতন্ত্র রক্ষার শপথ নবায়নের দিন। তিনি বলেন, দেশের মানুষ দীর্ঘদিন ধরে মৌলিক অধিকার থেকে বঞ্চিত। তারেক রহমানের নেতৃত্বে বিএনপি একটি মানবিক, গণতান্ত্রিক ও সাম্যের বাংলাদেশ গড়ে তুলতে দৃঢ়প্রতিজ্ঞ।\nউপজেলা বিএনপির আহ্বায়ক আসলাম মিয়া বাবুলের সভাপতিত্বে এবং সদস্য সচিব আবু হাসনাত বদরুল কবীরের সঞ্চালনায় অনুষ্ঠিত আলোচনা সভায় বিশেষ অতিথি হিসেবে বক্তব্য রাখেন ময়মনসিংহ উত্তর জেলা বিএনপির আহ্বায়ক অধ্যাপক এনায়েত উল্লাহ কালাম।\nসভায় আরো বক্তব্য রাখেন গৌরীপুর উপজেলা বিএনপির সদস্য সচিব হাফেজ আজিজুল হক, হালুয়াঘাট উপজেলা বিএনপির যুগ্ম আহ্বায়ক বীর মুক্তিযোদ্ধা অধ্যাপক আমজাদ আলী, পৌর বিএনপির যুগ্ম আহ্বায়ক আলমগীর আলম বিপ্লব, উপজেলা যুবদলের সিনিয়র যুগ্ম আহ্বায়ক আক্তার হোসেন, জেলা যুবদলের সহসভাপতি তারিকুল ইসলাম চঞ্চল, জেলা মহিলা দলের সাধারণ সম্পাদিকা হোসনে আরা নীলু, জেলা ছাত্রদলের সিনিয়র সহসভাপতি নাইমুর আরেফিন পাপন, উপজেলা কৃষক দলের সভাপতি আনোয়ার হোসেন, শ্রমিক দলের সভাপতি আব্দুল গণি, তাঁতী দলের আহ্বায়ক আকিকুল ইসলাম, মৎস্যজীবী দলের আহ্বায়ক শেখ সাদির এবং জাসাসের আহ্বায়ক রাশেদ আমিন।\nএর আগে একই দিন সকালে সেলিমা রহমান হালুয়াঘাট উপজেলার গারো পল্লী রাংরাপাড়ায় ক্ষুদ্র জাতিগোষ্ঠী কালচারাল একাডেমীর মুক্ত মঞ্চে আয়োজিত প্রাক-বড়দিনের প্রীতি সম্মিলনীতে যোগ দেন। সেখানে তিনি হালুয়াঘাটের খ্রিস্টান ধর্মাবলম্বী জনগণের সঙ্গে শুভেচ্ছা বিনিময় করেন এবং বড়দিনের আগাম শুভেচ্ছা জানান।\nবিএনপির যুগ্ম মহাসচিব সৈয়দ এমরান সালেহ প্রিন্সের উদ্যোগে আয়োজিত এই প্রীতি সম্মিলনীতে খ্রিস্টান সম্প্রদায়ের নেতৃবৃন্দ বলেন, হালুয়াঘাটে ৫৪ বছরের ইতিহাসে প্রাক-বড়দিন উপলক্ষে এ ধরনের আয়োজন এই প্রথম। অনুষ্ঠান-জুড়ে কেক কাটা, সংগীত, নৃত্য, আবৃত্তি ও বক্তব্যের মাধ্যমে এক আনন্দঘন পরিবেশ সৃষ্টি হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amd2frikkgose",
    "title": "আট দলের সবুজ সংকেত পেয়ে মনোনয়ন ফরম নিলেন মুফতি সোবাহান",
    "publication_date": "2025-12-22T21:52:13+06:00",
    "keywords": "আমার-দেশ,মাদারীপুর",
    "body": "সবুজ সংকেত পেয়ে ইসলামী আটদলীয় জোটের মাদারীপুর-২ আসনে প্রার্থী হিসেবে মনোনয়ন ফরম কিনলেন বাংলাদেশ খেলাফত মজলিসের কেন্দ্রীয় কমিটির সদস্য মুফতি আব্দুস সোবাহান। তার পক্ষে সোমবার বেলা আড়াইটার দিকে সদর উপজেলা কার্যালয় থেকে মনোনয়ন ফরম কেনেন কর্মী-সমর্থকরা।\nজানা যায়, ইসলামী সমমনা আটটি দল নিয়ে গঠিত জোটের প্রার্থী তালিকা প্রায় চূড়ান্ত করেছেন কেন্দ্রীয় নেতারা। এরই অংশ হিসেবে বাংলাদেশ খেলাফত মজলিসের কেন্দ্রীয় কমিটির কার্যকরী সদস্য মুফতি আব্দুস সোবাহানকে মাদারীপুর-২ আসনে প্রার্থী হওয়ার সবুজ সংকেত দেওয়া হয়।\nএরপর মাদারীপুর-২ আসনের সহকারী রিটার্নিং কর্মকর্তা ওয়াদিয়া শাবাবের কার্যালয় থেকে মনোনয়ন ফরম উত্তোলন করা হয়। এ সময় অন্যদের মধ্যে উপস্থিত ছিলেন বাংলাদেশ খেলাফত মজলিসের মাদারীপুর জেলা শাখার সাধারণ সম্পাদক মাওলানা মিসবাহুল ইসলাম, জেলা খেলাফত শ্রমিক মজলিসের আহ্বায়ক মাওলানা সালমান ফরিদী ও সদস্য সচিব মোহাম্মদ জসিম উদ্দিন।\nমনোনয়ন ফরম উত্তোলন শেষে তারা আগামী নির্বাচনে খেলাফত মজলিসের প্রার্থী আব্দুস সোবাহানের পক্ষে জয়ের আশাবাদ ব্যক্ত করেন। তবে এখন পর্যন্ত মাদারীপুর-২ আসন থেকে বাংলাদেশ জামায়াতে ইসলামী ও ইসলামী আন্দোলন বাংলাদেশের কোনো প্রার্থী ফরম উত্তোলন করেননি বলে জানা গেছে।\nমুফতি আব্দুস সোবাহান বলেন, ‘মাদারীপুর-২ আসনে ইসলামী সমমনা আট দলীয় জোট থেকে আমাকে মনোনীত করার বিষয়টি হাই কমান্ডে চূড়ান্ত হয়েছে। ফলে আমি নির্বাচনি এলাকার মানুষের সাথে আলাপ-আলোচনা করছি। মানুষও আমাকে তাদের জনপ্রতিনিধি হিসেবে গ্রহণ করেছে। আশা রাখি শরিক হিসেবে জামায়াতে ইসলামী, ইসলামী আন্দোলনসহ যারা জোটে আছেন, তারা আমাকে সমর্থন দেবেন।’\nইসলামী আন্দোলন বাংলাদেশের মাদারীপুর জেলা শাখার সভাপতি মাওলানা আমীনুল ইসলাম বলেন, ‘এখন পর্যন্ত মাদারীপুর-২ আসন থেকে আমাদের কোনো প্রার্থীর ফরম কেনা হয়নি। তবে মাদারীপুর-১ ও মাদারীপুর-৩ আসনে প্রার্থীরা মনোনয়ন ফরম তুলেছেন। দু-এক দিনের মধ্যেই চূড়ান্তভাবে সব জানা যাবে।’\nমাদারীপুর জেলা জামায়াতের নায়েবে আমির মোখলেছুর রহমান বলেন, ‘আমি এখন পর্যন্ত জানি না কে ফরম তুলেছে আর কে তোলেনি। এক বা দুই দিনের মধ্যেই ইসলামী সমমনা দলের প্রার্থী তালিকা চূড়ান্ত করা হবে। কেন্দ্র থেকে যে সিদ্ধান্ত দেওয়া হবে, আমরা সেটাই মেনে নেব।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdovvrafedet",
    "title": "সখীপুরে মোটরসাইকেলের মুখোমুখি সংঘর্ষ, ৩ স্কুলছাত্র নিহত",
    "publication_date": "2025-12-22T21:39:55+06:00",
    "keywords": "সংঘর্ষ,আমার-দেশ,মৃত্যু,সখীপুর",
    "body": "টাঙ্গাইলের সখীপুরে দুই মোটরসাইকেলের মুখোমুখি সংঘর্ষে তিন শিক্ষার্থী নিহত হয়েছেন। সোমবার বিকেল পাঁচটায় উপজেলার বহুরিয়া ইউনিয়নের বেলতলী এলাকায় এ দুর্ঘটনা ঘটে।\nনিহতরা হলো- আবির (১৬), লিখন (১৫) ও সাব্বির (১৫) নামের তিন শিক্ষার্থী নিহত হয়েছে।\nএ ঘটনায় মাজিদুল (১৯) ও সুজন (১৬) নামের আরও দুই শিক্ষার্থীকে গুরুতর আহত অবস্থায় ঢাকা মেডিকেল কলেজ হাসপাতালে পাঠানো হয়েছে।\nস্থানীয়রা মুমূর্ষু অবস্থায় দুই মোটরসাইকেলের পাঁচজনকে উদ্ধার করে সখীপুর উপজেলা স্বাস্থ্য কমপ্লেক্সে নিয়ে আসলে কর্তব্যরত চিকিৎসক আবির নামের এক শিক্ষার্থীকে মৃত ঘোষণা করেন। গুরুতর আহত অন্য চারজনকে মুমূর্ষু অবস্থায় ঢাকা মেডিকেল কলেজ হাসপাতালে নেওয়ার পথে লিখন ও সাব্বির নামের আরও দুই শিক্ষার্থীর মৃত্যু হয়।\nনিহত আবির কালিদাস পানাউল্লাহ পাড়ার মোহাম্মদ আলীর ছেলে, লিখন কালিদাস বল্লা চালা গ্রামের মাইনুদ্দিনের ছেলে এবং সাব্বির ফুলঝুরি এলাকার রোদ মিয়ার ছেলে। আহত মাজিদুল বহুরিয়া চতলবাইদ গ্রামের হান্নান মিয়া ও সুজন কালমেঘা গ্রামের রাজু মিয়ার ছেলে।\nনিহত ও আহত শিক্ষার্থীরা উপজেলার কালিদাস কলতান বিদ্যানিকেতন স্কুলের নবম শ্রেণির শিক্ষার্থী।\nউপজেলা স্বাস্থ্য কমপ্লেক্সের মেডিকেল অফিসার ডা. আবু বকর সিদ্দিক বলেন, “দুর্ঘটনার পর হাসপাতালে আসার আগেই একজনের মৃত্যু হয়েছে। অন্যদের অবস্থা আশঙ্কাজনক হওয়ায় ঢাকা মেডিকেলে পাঠানো হয়। শুনেছি পথে আরও দুই শিক্ষার্থীর মৃত্যু হয়েছে।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdrcf71vj9n5",
    "title": "আজও রেকর্ড ভেঙ্গে বাড়ল স্বর্ণের দাম",
    "publication_date": "2025-12-22T21:39:42+06:00",
    "keywords": "আমার-দেশ,স্বর্ণের-দাম",
    "body": "দেশের বাজারে গতকালের পর আজও বাড়ল স্বর্ণের দাম। এবার ভরিতে ৩ হাজার ৯৬৬ টাকা বাড়িয়ে ২২ ক্যারেটের এক ভরি স্বর্ণের দাম ২ লাখ ২২ হাজার ৮৩ টাকা নির্ধারণ করেছে বাংলাদেশ জুয়েলার্স অ্যাসোসিয়েশন (বাজুস)। যা দেশের ইতিহাসে সর্বোচ্চ।\nসোমবার (২২ ডিসেম্বর) বাজুসের এক বিজ্ঞপ্তিতে এ তথ্য জানানো হয়েছে। নতুন দাম মঙ্গলবার (২৩ ডিসেম্বর) থেকে কার্যকর হবে।\nসংগঠনটি জানিয়েছে, স্থানীয় বাজারে তেজাবি স্বর্ণের দাম (পিওর গোল্ড) বাড়ায় বৈশ্বিক বাজারে স্বর্ণের দাম সমন্বয় করা হয়েছে।\nতবে মূল কারণ হচ্ছে, বৈশ্বিক বাজারে স্বর্ণের দাম বেড়েছে। আন্তর্জাতিক বাজারে প্রতি আউন্স স্বর্ণের দাম ছাড়িয়েছে ৪ হাজার ৪০০ ডলার।\nনতুন দাম অনুযায়ী, সবচেয়ে ভালো মানের বা ২২ ক্যারেটের এক ভরি স্বর্ণের দাম ২ লাখ ২২ হাজার ৮৩ টাকা, ২১ ক্যারেটের প্রতি ভরি দুই লাখ ১১ হাজার ৯৯৩ টাকা, ১৮ ক্যারেটের প্রতি ভরি এক লাখ ৮১ হাজার ৭২৫ টাকা এবং সনাতন পদ্ধতির প্রতি ভরি স্বর্ণের দাম এক লাখ ৫১ হাজার ৩৯৯ টাকা।\nস্বর্ণের দামের সঙ্গে রুপার দামও বাড়ানো হয়েছে। ২২ ক্যারেটের এক ভরি রুপার দাম ৪ হাজার ৯৫৭ টাকা। এছাড়া ২১ ক্যারেটের প্রতি ভরি রুপা ৪ হাজার ৭২৪ টাকা, ১৮ ক্যারেটের প্রতি ভরি ৪ হাজার ৮২ টাকা এবং সনাতন পদ্ধতির প্রতি ভরি রুপার দাম ৩ হাজার ৩৩ টাকা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdodlooq71gh",
    "title": "নির্বাচনে চরমপন্থিদের অপতৎপরতার আশঙ্কা করছেন গোলাম পরওয়ার",
    "publication_date": "2025-12-22T21:36:34+06:00",
    "keywords": "খুলনা,আমার-দেশ,জামায়াতে-ইসলামী",
    "body": "নির্বাচনের আগে, নির্বাচনকালীন ও নির্বাচন পরবর্তী খুলনার আইন-শৃঙ্খলা স্বাভাবিক রাখার পাশাপাশি নির্বাচনের ব্যাপারে পুলিশের কঠোর নিরপেক্ষ ভূমিকার আশাবাদ ব্যক্ত করেছেন জামায়াতে ইসলামীর সেক্রেটারি জেনারেল ও খুলনা-৫ আসনের সংসদ সদস্য পদপ্রার্থী মিয়া গোলাম পরওয়ার।\nসোমবার (২২ ডিসেম্বর) বিকেলে খুলনা জেলার পুলিশ সুপার মোহাম্মদ মাহবুবুর রহমানের সঙ্গে সৌজন্য সাক্ষাৎকালে তিনি এ আহ্বান জানান।\nএ সময় খুলনার পুলিশ সুপার নিরপেক্ষ পুলিশি আচরণের পাশাপাশি আরপিও অনুসারে নির্বাচন অনুষ্ঠানের ব্যাপারে আশ্বাস দেন। তিনি বলেন, পুলিশের পক্ষ থেকে কোন প্রকার বিশেষ কোন দল বা প্রার্থীর ব্যাপারে নমনীয় থাকা হবে না। বিশেষ করে হিন্দু ভোটারদের কেউ হুমকি দিলে অভিযোগ পাওয়ার সাথে সাথেই হুমকিদাতার ব্যাপারে ব্যবস্থা নেওয়া হবে।\nজামায়াতের সেক্রেটারি জেনারেল মিয়া গোলাম পরওয়ার এসময় আরও বলেন, নির্বাচনে তিনি চরমপন্থিদের অপতৎরতার আশঙ্কা করছেন। এ বিষয়ে জেলা পুলিশের গোয়েন্দা নজরদারির আহ্বান জানান তিনি।\nকেএমপি থেকে ইতোমধ্যে তাকে গানম্যান দেওয়া হয়েছে উল্লেখ করে বলেন, যেহেতু তিনি তার নির্বাচনি এলাকায় মাঝে-মধ্যে আসছেন সেহেতু কেএমপির বাইরের যে এলাকাগুলোতে তিনি সফর করবেন সেসব স্থানে পুলিশি ও গোয়েন্দা নজরদারি বৃদ্ধি করা দরকার।\nনির্বাচনি আচরণবিধি মেনে অন্যান্য দলের প্রার্থীদের প্রচারণাসহ সকল কার্যক্রম পরিচালনা জরুরি উল্লেখ করে তিনি বলেন, ইতোমধ্যেই কোন কোন প্রার্থীর কর্মী-সমর্থকরা হিন্দু ভোটারদের হুমকি-ধামকি দিচ্ছেন। বিশেষ করে ৩১ অক্টোবর ডুমুরিয়া উপজেলা স্বাধীনতা চত্বরে অনুষ্ঠিত হিন্দু সমাবেশের পর একটি গোষ্ঠী নানাভাবে হিন্দুদের হুমকি দিচ্ছে এমন অভিযোগ করেন তিনি।\nএ সময় বাংলাদেশ জামায়াতে ইসলামীর কেন্দ্রীয় মজলিসে শূরা সদস্য ও খুলনা জেলা সেক্রেটারি মুন্সী মিজানুর রহমান, সহকারী সেক্রেটারি মুন্সি মঈনুল ইসলাম, কর্ম পরিষদ সদস্য আবু ইউসুফ মোল্লা প্রমুখ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdnvkdcr1tnb",
    "title": "হাদির হত্যার প্রতিবাদে যোগ দেওয়ায় ছাত্রদল নেতার পদ স্থগিত",
    "publication_date": "2025-12-22T21:28:59+06:00",
    "keywords": "ছাত্রদল,আমার-দেশ,নোবিপ্রবি,শরীফ-ওসমান-হাদি",
    "body": "নোয়াখালী বিজ্ঞান ও প্রযুক্তি বিশ্ববিদ্যালয় (নোবিপ্রবি) ছাত্রদলের সাহিত্য ও প্রকাশনা সম্পাদক মেহেদি হাসান বাঁধনের পদ স্থগিত করেছে জাতীয়তাবাদী ছাত্রদলের কেন্দ্রীয় সংসদ।\nসোমবার বাংলাদেশ জাতীয়তাবাদী ছাত্রদলের দপ্তর সম্পাদক (সহ-সভাপতি পদমর্যাদা) মো. জাহাঙ্গীর আলম সাক্ষরিত এক প্রেস বিজ্ঞপ্তিতে আগামী তিন মাসের জন্য পদ স্থগিতাদেশের বিষয়টি জানানো হয়। জানা যায়, ইনকিলাব মঞ্চের মুখপাত্র শরীফ ওসমান হাদিকে হত্যার প্রতিবাদে আয়োজিত বিক্ষোভ মিছিলে অংশগ্রহণ করায় তার পদ স্থগিত করা হয়।\nএর আগে গত বৃহস্পতিবার (১৮ ডিসেম্বর) রাতে শরীফ ওসমান হাদিকে গুলি করে শহিদ করার প্রতিবাদে সারাদেশের ন্যায় নোবিপ্রবিতেও বিক্ষোভ মিছিল করেন শিক্ষার্থীরা। এতে দলমত নির্বিশেষে সকল শিক্ষার্থীদের অংশগ্রহণ করতে দেখা গেলেও অংশ নেয়নি ছাত্রদলের নেতৃবৃন্দ। পরবর্তীতে আলাদাভাবে বিক্ষোভ মিছিল করেন তারা। তবে শিক্ষার্থীদের ঐ মিছিলে অংশগ্রহণ করেন বিশ্ববিদ্যালয় ছাত্রদলের সাহিত্য ও প্রকাশনা সম্পাদক মেহেদি হাসান বাঁধন।\nএরই পরিপ্রেক্ষিতে আজ ২২ ডিসেম্বর বিশ্ববিদ্যালয় ছাত্রদলের এই নেতার সদস্যপদ স্থগিত করা হয়। প্রেস বিজ্ঞপ্তিতে জানানো হয়, বাংলাদেশ জাতীয়তাবাদী ছাত্রদল, কেন্দ্রীয় সংসদের সিদ্ধান্ত মোতাবেক, সাংগঠনিক শৃঙ্খলা ভঙ্গের অভিযোগের ভিত্তিতে নোয়াখালী বিজ্ঞান ও প্রযুক্তি বিশ্ববিদ্যালয় ছাত্রদলের সাহিত্য ও প্রকাশনা সম্পাদক মেহেদী হাসান বাধনের সাংগঠনিক পদ আগামী তিন (৩) মাসের জন্য স্থগিত করা হলো। বাংলাদেশ জাতীয়তাবাদী ছাত্রদলের সভাপতি রাকিবুল ইসলাম রাকিব ও সাধারণ সম্পাদক নাছির উদ্দীন নাছির আজ এই সিদ্ধান্ত অনুমোদন করেন।\nপদ স্থগিত হওয়া ছাত্রদল নেতা মেহেদি হাসান বাঁধনের সঙ্গে যোগাযোগ করা হলে তিনি বলেন, আমি এই মুহুর্তে এই বিষয়ে কিছু বলতে পারছি না।\nএ বিষয়ে নোবিপ্রবি ছাত্রদলের সভাপতি জাহিদ হাসান বলেন, শহীদ প্রেসিডেন্ট জিয়াউর রহমানের আদর্শে গড়ে উঠা নেতৃত্ব বিপ্লবী শরীফ ওসমান হাদি ভাইকে ছাত্রদল শ্রদ্ধার সাথে লালন করেন। হাদি-হত্যার প্রতিবাদে নোবিপ্রবিতে ক্রিয়াশীল রাজনৈতিক/অরাজনৈতিক সংগঠনগুলোর মধ্যে একমাত্র ছাত্রদলই প্রতিবাদ ও বিক্ষোভ মিছিল করেছে, অন্য কোনো রাজনৈতিক ছাত্রসংগঠন তা করেনি। কেন্দ্রীয় ছাত্রদল সংগঠনের অভ্যন্তরীণ নিয়ম শৃঙ্খলা লংঘনের জন্য অভিযুক্তের ব্যাপারে যথাযথ ব্যবস্থা গ্রহণ করেছে এবং আমাদের কাছে সংগঠনের সাংগঠনিক সিদ্ধান্তই চূড়ান্ত সিদ্ধান্ত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdrz0wdxojbg",
    "title": "২ সিটে আসন সমঝোতায় বিএনপির সাথে যাচ্ছে না গণঅধিকার পরিষদ",
    "publication_date": "2025-12-22T21:18:00+06:00",
    "keywords": "আমার-দেশ,গণঅধিকার-পরিষদ",
    "body": "আসন্ন ত্রয়োদশ জাতীয় সংসদ নির্বাচনে বিএনপির সঙ্গে আসন সমঝোতায় না যাওয়ার সিদ্ধান্ত নিয়েছে নুরুল হক নুরের নেতৃত্বাধীন গণঅধিকার পরিষদ। দলটি জানিয়েছে, এককভাবে দলীয় প্রতীকে ৩০০ আসনে নির্বাচন করার সিদ্ধান্ত নেওয়া হয়েছে।\nআজ সোমবার (২২ ডিসেম্বর) বিষয়টি নিশ্চিত করেছেন দলটির উচ্চতর পরিষদের সদস্য ও গণমাধ্যম সমন্বয়ক আবু হানিফ।\nতিনি জানান, আজকে মিটিং-এ দলের নির্বাহী কমিটির সদস্য, আগ্রহী মনোনয়ন প্রত্যাশী ও অঙ্গসংগঠনের দায়িত্বশীল নেতৃবৃন্দ উপস্থিত ছিলেন। তারা এবিষয়ে আলোচনা করেছেন।  উপস্থিত নেতারা তাদের বক্তব্যে জানান, গণঅধিকার পরিষদ একটি বিকল্প রাজনৈতিক শক্তি হতে চায়। সেজন্য তারা আওয়ামী ফ্যাসিবাদের সাথেও কোন আপোষ করেনি।\nউল্লেখ্য, ২৫ ডিসেম্বর পর্যন্ত মনোনয়নপত্র বিতরণ করবে দলটি। ২৮ ও ২৯ ডিসেম্বর দলীয় প্রার্থীরা মনোনয়নপত্র জমা দিবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdy0fykuafl6",
    "title": "হাদি হত্যার বিচার দাবিতে সিলেটে ইনকিলাব মঞ্চের বিক্ষোভ",
    "publication_date": "2025-12-22T21:15:26+06:00",
    "keywords": "আমার-দেশ,সিলেট,ইনকিলাব-মঞ্চ",
    "body": "ভারতীয় আধিপত্যবাদ বিরোধী লড়াইয়ে অগ্রসৈনিক, জুলাই বিপ্লবী শহীদ শরীফ ওসমান হাদি হত্যাকাণ্ডের সঙ্গে জড়িত খুনিদের দ্রুত বিচার দাবিতে সিলেটে বিক্ষোভ মিছিল করেছে ইনকিলাব মঞ্চ।\nনগরীর চৌহাট্টায় থেকে বিক্ষোভ মিছিলে বিভিন্ন রাজনৈতিক সংগঠনের নেতাকর্মীরা অংশগ্রহণ করেন। বিক্ষোভে ইনকিলাব মঞ্চ থেকে তিন দফা দাবি উত্থাপন করা হয়।\nদাবিগুলো হলো: দ্রুত বিচারিক ট্রাইব্যুনালের মাধ্যমে সর্বোচ্চ ৩০ কার্যদিবসের মধ্যে বিচারকার্য সম্পন্ন, তদন্তে এফবিআই বা স্কটল্যান্ড ইয়ার্ডের মতো পেশাদার ও নির্ভরযোগ্য আন্তর্জাতিক গোয়েন্দা সংস্থাকে যুক্ত  এবং সিভিল ও মিলিটারি ইন্টেলিজেন্সের ভেতরে লুকিয়ে থাকা আওয়ামী সন্ত্রাসীদের চিহ্নিত করে দ্রুত গ্রেপ্তার ও বিচারের আওতায় আনতে হবে।\nএছাড়া, স্বরাষ্ট্র উপদেষ্টা, বিশেষ সহকারী এবং আইন উপদেষ্টাকে জনগণের কাছে তাদের ব্যর্থতার কারণ ব্যাখ্যা করে এই হত্যাকাণ্ডের দায় নিয়ে পদত্যাগ করতে হবে।\nকর্মসূচিতে উপস্থিত ছিলেন ইনকিলাব মঞ্চ শাবিপ্রবি শাখার দপ্তর সম্পাদক শোয়েব আহমেদ, মুস্তাফিজুর রহমান, রাকিবুত তাওহীদ ওয়াফি, মহররম মুদ্রাসহ আরো অনেকে।\nবক্তারা বলেন, শহীদ শরীফ ওসমান বিন হাদী হত্যাকাণ্ড জাতির জন্য গভীর বেদনার। দ্রুত ও নিরপেক্ষ বিচার নিশ্চিত না হলে কঠোর কর্মসূচির ঘোষণা দেওয়া হবে বলেও তারা হুঁশিয়ারি দেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdsr1vbsytbl",
    "title": "শরীয়তপুরে ছাত্রদল ও এনসিপির সংঘর্ষ, আহত ১০",
    "publication_date": "2025-12-22T21:12:15+06:00",
    "keywords": "ছাত্রদল,আমার-দেশ,হামলা,শরীয়তপুর,এনসিপি",
    "body": "শরীয়তপুর জেলা ছাত্রদল ও এনসিপি’র নেতা-কর্মীদের মধ্যে ধাওয়া পাল্টা ধাওয়া ও ককটেল বিস্ফোরণ ঘটিয়ে সংঘর্ষের ঘটনা ঘটেছে।\nসোমবার সন্ধ্যায় জেলা শহরের চৌরঙ্গী মোড় এলাকায় এ সংঘর্ষের ঘটনা ঘটে। এসময় অন্তত ১০ জন আহত হন। আহতদের শরীয়তপুর সদর হাসপাতালে চিকিৎসা দেয়া হচ্ছে।\nআহতরা হলেন -জেলা ছাত্রদলের আহবায়ক কমিটির যুগ্ম আহবায়ক ইসাহাক সরদার, সদস্য শফিকুর রহমান সাগর, আবিদ খান, কর্মী আরমান দরজি, নিরব তালুকদার, রাকিব তালুকদার, হাওলাদার মোহাম্মদ আকাশ, তুলাসার ইউনিয়ন যুদলের সভাপতি মেহেদী হাসান নাঈম বেপারী ও বিএনপির কর্মী মোহাম্মদ আলী এবং জেলা এনসিপির সদস্য সচিব সবুজ তালুকদার।\nপুলিশ ও স্থানীয় সূত্রে জানা যায়, সোমবার সন্ধ্যায় শহরের চৌরঙ্গী মোড় এলাকায় মোটরসাইকেল নিয়ে যাচ্ছিলেন জেলা ছাত্রদলের কর্মী হাওলাদার মোহাম্মদ আকাশ। এসময় হাদির হত্যার বিচারের দাবিতে একটি বিক্ষোভ মিছিল করে যাচ্ছিলেন জেলা এনসিপির নেতাকর্মীরা। এসময় মোটরসাইকেল সাইড দেওয়া নিয়ে বিক্ষোভ মিছিলকারীদের সঙ্গে আকাশের বাকবিতণ্ডা হয়।\nএক পর্যায়ে আকাশকে মারধর করা হয়। পরে দুই পক্ষের মধ্যে ধাওয়া পাল্টা ধাওয়া হয়। পরে ককটেল বিস্ফোরণ ঘটিয়ে সংঘর্ষ জড়ায় দুইপক্ষ। এসময় ককটেল ও দেশীয় অস্ত্রের আঘাতে ১০ জন আহত হন। আহতদের মধ্যে তুলাসার ইউনিয়ন যুবদলের সভাপতি মেহেদী হাসান নাঈম বেপারী চোখে আঘাতপ্রাপ্ত হওয়ায় উন্নত চিকিৎসার জন্য ঢাকাতে প্রেরণ করেছে চিকিৎসকরা। পরিস্থিতি নিয়ন্ত্রণে আনতে কাজ করছে পুলিশ।\nজেলা ছাত্রদলের সদস্য সচিব সোহেল তালুকদার বলেন, এনসিপির মিছিলে কারা ঠুকেছে জানিনা। কিন্তু ছাত্রদল বলে আমাদের উপর হামলা চালায় এনসিপি নেতাকর্মীরা। আমাদের নেতাকর্মীদের হামলা চালালে আমাদের বেশ কয়েকজন নেতাকর্মী আহত হয়।\nজেলা এনসিপির সদস্য সচিব সবুজ তালুকদার বলেন, আমাদের মিছিলে একটি ছেলে ঢুকে গিয়ে আমাদের নেতাকর্মীর উপর হামলা চালায়। তাকে যেন কেউ কিছু না বলে তাই আমি এক যায়গায় ওকে রাখি। কিছুক্ষণ পর জেলা ছাত্রদলের নেতাকর্মীরা এসে আমাদের উপর হামলা চালায়।\nশরীয়তপুর সদরের পালং মডেল থানার ভারপ্রাপ্ত কর্মকর্তা (ওসি) শাহ আলম বলেন, মোটরসাইকেল নিয়ে এনসিপি ও ছাত্রদলের মধ্যে বাকবিতণ্ডা হয়। এক পর্যায়ে তাদের মধ্যে ধাওয়া পাল্টা ধাওয়া হয়। আমরা এসে পরিস্থিতি নিয়ন্ত্রণে আনি। এখন পরিস্থিতি স্বাভাবিক।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amduimeyiuqcl",
    "title": "ভারতকে হারিয়ে বড় পুরস্কার পেলেন পাকিস্তানের যুবারা",
    "publication_date": "2025-12-22T21:00:05+06:00",
    "keywords": "ক্রিকেট",
    "body": "এশিয়া কাপের ফাইনালে পাকিস্তানকে হারিয়ে শিরোপা জেতা ভারত এখনও বুঝে পায়নি ট্রফি। এর মাঝেই গত পরশু যুব এশিয়া কাপের ফাইনালে ভারতকে ১৯১ রানের বিশাল ব্যবধানে হারিয়ে শিরোপা জেতে পাকিস্তান। এই শিরোপা জয়ের সুবাদে বড় অঙ্কের আর্থিক পুরস্কার পাচ্ছে পাকিস্তানের ক্রিকেটাররা।\nভারতের বিপক্ষে মূল দলের লড়াইয়ে ২০২২ সালের পর আর জিততে পারেনি পাকিস্তান। এমনকি বেশিরভাগ ম্যাচই হয়েছে একতরফা। ফলে যুব দলের লড়াইয়ে চিরপ্রতিদ্বন্দ্বীদের হারিয়ে কিছুটা আক্ষেপ ঘুচল পাকিস্তানের।\nএমন অর্জনের পর যুব দলের হেড কোচ সরফরাজ আহমেদ এই বড় আর্থিক পুরস্কারের কথা জানান ক্রিকেটারদের। দেশটির প্রধানমন্ত্রী শেহবাজ শরীফ এই পুরস্কার দেওয়ার ঘোষণা দেন। এ নিয়ে সরফরাজ খান বলেন, ‘প্রধানমন্ত্রী (শেহবাজ শরীফ) প্রতি ক্রিকেটারকে ১০ মিলিয়ন রুপি (বাংলাদেশি মুদ্রায় ৪৩ লাখ) করে পুরস্কৃত করার ঘোষণা দিয়েছেন। তার আশা ভবিষ্যতেও এসব ক্রিকেটার দেশকে গর্বিত করবে।’\nএছাড়া যুব বিশ্বকাপ জয়ের পর পাকিস্তানের প্রধানমন্ত্রীর সাক্ষাত করেন ক্রিকেটাররা। সেখানে প্রধানমন্ত্রী কী বলেছেন সেটা জানিয়ে সরফরাজ খান বলেন, ‘প্রধানমন্ত্রী ক্রিকেটারদের সঙ্গে সাক্ষাতে প্রশংসা করেছেন। বলেছেন– অনূর্ধ্ব-১৯ ক্রিকেটাররা দুর্দান্ত ক্রিকেট প্রদর্শনী দেখিয়েছে এবং সাফল্য অর্জনে ক্রিকেটার ও কোচিং স্টাফদের ছিল ক্লান্তিহীন পরিশ্রম।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdhzp336kj9z",
    "title": "মনোনয়ন পুনর্বিবেচনার দাবিতে টঙ্গীতে বিএনপির মশাল মিছিল",
    "publication_date": "2025-12-22T20:56:51+06:00",
    "keywords": "বিএনপি,আমার-দেশ,মিছিল",
    "body": "উচ্চ আদালতের রায়ে গাজীপুর-৬ সংসদীয় আসন বিলুপ্তির পর পুনর্গঠিত গাজীপুর-২ আসনে বিএনপির মনোনয়ন পুনর্বিবেচনার দাবিতে গাজীপুরের টঙ্গীতে বিশাল মশাল মিছিল করেছে স্থানীয় বিএনপি ও অঙ্গসহযোগী সংগঠনের নেতাকর্মীরা।\nসোমবার রাত সাড়ে ৭টায় অনুষ্ঠিত এ মিছিলটি ঢাকা–ময়মনসিংহ মহাসড়কের টঙ্গী কলেজগেট, চেরাগআলী, হোসেন মার্কেটসহ বিভিন্ন গুরুত্বপূর্ণস্থান প্রদক্ষিণ করে।\nএসময় উপস্থিত ছিলেন বৃহত্তর টঙ্গী থানা বিএনপির সাবেক ভারপ্রাপ্ত সভাপতি ইসমাইল শিকদার বসু, টঙ্গী পশ্চিম থানা বিএনপির সাবেক সভাপতি শেখ মোহাম্মদ আলেক, পূর্ব থানা বিএনপির সাবেক সিনিয়র সহ-সভাপতি নূর মোহাম্মদ, সাবেক যুগ্ম-সাধারণ সম্পাদক জহির আহম্মেদ, সাবেক সাংগঠনিক সম্পাদক হাজী জসিম উদ্দিন দেওয়ান, স্বেচ্ছাসেবক দল নেতা আব্দুল হালিম, যুবদল নেতা টুটুলসহ কয়েকশ নেতাকর্মী মশাল মিছিলে উপস্থিত ছিলেন।\nটঙ্গীর ঐতিহ্যবাহী সরকার পরিবারের ঐক্যের প্রার্থী মহানগর বিএনপির সাবেক আহ্বায়ক সালাহ উদ্দিন সরকারের ব্যানারে অনুষ্ঠিত এ মশাল মিছিলে অংশ নেওয়া নেতাকর্মীরা বলেন, গাজীপুর-৬ আসন বিলুপ্তির ফলে গাজীপুর-২ আসনের ভোটার, ভৌগোলিক ও রাজনৈতিক বাস্তবতায় আমূল পরিবর্তন এসেছে। বর্তমানে এ আসনে প্রায় ৮ লাখ ভোটার রয়েছে, যার সংখ্যাগরিষ্ঠ অংশ টঙ্গী, গাছা ও পূবাইল এলাকায় অবস্থান করছে। অথচ এই বাস্তবতা উপেক্ষা করে পূর্বের সিদ্ধান্ত অনুযায়ী মনোনয়ন বহাল রাখা হলে তা দলীয়ভাবে ক্ষতিকর হতে পারে।\nমিছিল চলাকালে নেতাকর্মীরা “ভোটার বাস্তবতা মানতে হবে”, “গাজীপুর-২-এ ন্যায্য মনোনয়ন চাই” এবং “ত্যাগী নেতাকর্মীদের মূল্যায়ন করতে হবে” স্লোগান দেন।\nমশাল মিছিল থেকে বিএনপির কেন্দ্রীয় নেতৃত্বের প্রতি আহ্বান জানিয়ে বলা হয়, পুনর্গঠিত গাজীপুর-২ আসনের বর্তমান ভোটার বাস্তবতা বিবেচনায় নিয়ে মনোনয়ন পুনর্মূল্যায়ন করা হোক।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdxctcug4tll",
    "title": "আলিয়ঁস ফ্রঁসেজে আদিবাসী শিশুদের সপ্তাহব্যাপী সাংস্কৃতিক উৎসব",
    "publication_date": "2025-12-22T20:52:59+06:00",
    "keywords": "বিনোদন,আলিয়ঁস-ফ্রঁসেজ-দ্য-ঢাকা",
    "body": "আলিয়ঁস ফ্রঁসেজ দ্য ঢাকায় চলছে পাওমুম পার্বন ২০২৫— লামা, বান্দরবান থেকে আগত ম্রো শিশু ও সম্প্রদায়ের সদস্যদের অংশগ্রহণে একটি সপ্তাহব্যাপী সাংস্কৃতিক উৎসব। ১৭ ডিসেম্বর থেকে শুরু হয়ে এই উৎসব চলবে ২৪ ডিসেম্বর পর্যন্ত।\nএই আয়োজনটি ম্রো ভাষা, শিল্পকলা, সঙ্গীত ও সাংস্কৃতিক ঐতিহ্যকে তুলে ধরার পাশাপাশি রাজধানীতে প্রথমবারের মতো আদিবাসী শিশুদের সৃজনশীল কাজ প্রদর্শনের সুযোগ করে দেয়।\nলামায় অবস্থিত পাওমুম থারক্লা একটি সম্প্রদায়নির্ভর বিদ্যালয়, যা গত দশ বছরেরও বেশি সময় ধরে ম্রো ভাষা, সাংস্কৃতিক চর্চা এবং শিশু শিক্ষার উন্নয়নে কাজ করে যাচ্ছে। উৎসবে অংশ নেওয়া অনেক শিশুর জন্য এটিই পাহাড়ের বাইরে তাদের জীবনের প্রথম অভিজ্ঞতা।\nউৎসবে শিশুদের তৈরি শিল্পকর্ম, বাঁশের কারুশিল্প, ফটোগ্রাফি, বুননের প্রদর্শনী, শর্ট ফিল্ম এবং লাইভ পারফরম্যান্স যেমন ম্রো নৃত্য, গান ও ঐতিহ্যবাহী প্লাং বাঁশি প্রদর্শিত হচ্ছে। এছাড়াও সপ্তাহজুড়ে বিভিন্ন কর্মশালা, গাইডেড ট্যুর এবং সম্প্রদায়ভিত্তিক সংলাপ অনুষ্ঠিত হবে।\nপাওমুম থারক্লার সহ-প্রতিষ্ঠাতা, শাহরিয়ার পারভেজ বলেছেন, ‘আমাদের স্কুলটি শুরু হয়েছিল একটি ছোট বাঁশের ঝুপড়িতে, মাত্র কয়েকজন শিশু নিয়ে। গত এক দশকেরও বেশি সময় ধরে আমরা শিক্ষার মাধ্যমে তাদের ভাষা ও সাংস্কৃতিক পরিচয় রক্ষার কাজ করে যাচ্ছি। ‘পাওমুম পার্বন ২০২৫’ শিশুদের জন্য একটি অনন্য সুযোগ, যাতে তারা পাহাড়ের বাইরে নিজেকে তুলে ধরতে পারে। আমরা সমস্ত অংশীদারের প্রতি কৃতজ্ঞ, যারা এই যাত্রাকে সম্ভব করেছেন।‘\nসংগঠকেরা উল্লেখ করেছেন যে এই অনুষ্ঠানটি বড় কোনো কর্পোরেট স্পনসর ছাড়া আয়োজন করা হয়েছে এবং এটি মূলত স্বেচ্ছাসেবক, সহযোগী প্রতিষ্ঠান এবং সেই ব্যক্তিগত শুভানুধ্যায়ীদের মাধ্যমে সমর্থিত, যারা সাংস্কৃতিক বৈচিত্র্য এবং আদিবাসী অধিকার প্রচারে বিশ্বাস রাখেন।\nঅনুষ্ঠানে সমর্থন প্রদানকারী অন্যান্য অংশীদারদের মধ্যে রয়েছেন: প্রাচ্যানাট থিয়েটার (থিয়েটার পার্টনার), টুগেদার ফর বাংলাদেশ (ইভেন্ট ম্যানেজমেন্ট ও ভলান্টিয়ার পার্টনার), ঝিড়ঝিড় প্রাইভেট লিমিটেড (কনসার্ট পার্টনার), গ্রাম চা ইনিশিয়েটিভ (ফুড পার্টনার) এবং কার্টুন পিপল (প্রদর্শনী ও ডেকোরেশন পার্টনার)। আলিয়ঁস ফ্রঁসেজ দ্য ঢাকা এই উৎসবের আয়োজন করছে ভেন্যু ও লজিস্টিকস পার্টনার হিসেবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdgddtfhtwlb",
    "title": "ব্যবসায়ীদের কাছে রাজনীতিবিদদের যেতে হবে: আমীর খসরু",
    "publication_date": "2025-12-22T20:51:39+06:00",
    "keywords": "বিএনপি,আমার-দেশ,আমীর-খসরু-মাহমুদ-চৌধুরী",
    "body": "বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, সরকারের হাতে অতিরিক্ত ক্ষমতা কোনো রাষ্ট্রের জন্য ভালো নয়; জনগণের ক্ষমতাই রাষ্ট্রকে শক্তিশালী করে। তার মতে, গণতন্ত্রের মূল লক্ষ্য হলো জনগণের ক্ষমতার মাধ্যমে সরকারের ক্ষমতার ভারসাম্য তৈরি করা। জনগণের ক্ষমতার ওপর ভিত্তি করেই একটি গণতান্ত্রিক রাষ্ট্র গড়ে তুলতে চায় বিএনপি।\nসোমবার সকালে নগরের রেডিসন ব্লু হোটেলের মেজবান হলে চট্টগ্রাম বিভাগীয় ব্যবসায়ী ফোরামের উদ্যোগে আয়োজিত ‘বাণিজ্য সংলাপ’-এ প্রধান অতিথির বক্তব্যে এসব কথা বলেন তিনি।\nব্যবসায়ীদের সঙ্গে ধারাবাহিক সংলাপের গুরুত্ব তুলে ধরে আমীর খসরু বলেন, গত ছয় মাস ধরে দেশের বিভিন্ন বিভাগে এ ধরনের সংলাপ করা হচ্ছে। আজ চট্টগ্রামে অনুষ্ঠিত হলো, কেবল ঢাকা বাকি। তিনি বলেন, ‘আমরা দীর্ঘদিন দেখেছি, ব্যবসায়ীরা নানা প্রয়োজনে রাজনীতিবিদ মন্ত্রী বা সংসদ সদস্যদের কাছে যান। এই প্রথা ভাঙতে চাই। আমাদের উদ্দেশ্য হলো রাজনীতিবিদরা ব্যবসায়ীদের কাছে আসবেন।’\nতিনি আরও বলেন, কেবল রাজনীতিতে গণতন্ত্র প্রতিষ্ঠা করলেই রাষ্ট্র গণতান্ত্রিক হয় না। গণতন্ত্রের অর্থ হলো সবার অধিকার সমুন্নত রাখা। সে জন্য প্রয়োজন উপযোগী পরিবেশ। ‘সিস্টেমিক ডি-রেভুলেশন’ করে দুর্নীতিবাজদের হাতে থাকা ক্ষমতা ভেঙে দেওয়ার লক্ষ্য আছে বলেও জানান তিনি।\nআমদানিকারক ও রপ্তানিকারকদের সুবিধা বাড়ানোর বিষয়ে সাবেক বাণিজ্যমন্ত্রী বলেন, প্রতিটি ক্ষেত্রেই ব্যবসায়ীদের হাতে ক্ষমতা দিতে হবে। এ জন্য ব্যবসায়ীদের সক্ষমতা বাড়ানো জরুরি। তিনি বলেন, ‘আমরা সিদ্ধান্ত নিয়েছি আগামী দিনে যারা রপ্তানি করবে, তাদের ব্যাক-টু-ব্যাক সুবিধা দেওয়া হবে। পাশাপাশি অটোমেশন জরুরি। একটি সুপারভাইজারি কমিটি গঠন করে কনটেইনার আনা থেকে শুরু করে অনুমোদন সবকিছু অটোমেশনের মাধ্যমে ওয়ান-স্টপ সার্ভিসে নিয়ে আসতে হবে।’\nঅনুষ্ঠানে বিজিএমইএর প্রথম সহসভাপতি সেলিম রহমান বলেন, চট্টগ্রামে আরও ইপিজেড প্রয়োজন। ‘ইপিজেড হলে আমরা শিল্প স্থাপন করব। পাশাপাশি এসএমই খাতকে উৎসাহিত করতে হবে। ব্যবসাবান্ধব পরিবেশ পেলে চট্টগ্রাম জাতীয় অর্থনীতিতে বড় ভূমিকা রাখতে পারবে।’\nআন্তঃজেলা বাস মালিক সমিতির সাধারণ সম্পাদক কফিল উদ্দিন বলেন, সড়ক দুর্ঘটনা বৃদ্ধির অন্যতম কারণ দক্ষ চালকের ঘাটতি। চালকদের প্রশিক্ষণ নিশ্চিত করা গেলে দুর্ঘটনা কমবে এবং ব্যবসায়ীরাও লাভবান হবেন।\nচিটাগং উইমেন চেম্বার অব কমার্স অ্যান্ড ইন্ডাস্ট্রির সহসভাপতি সুলতানা নূরজাহান রোজি বলেন, ব্যবসায়ীদের জন্য জামানতবিহীন ঋণ, প্রশিক্ষণ ও প্রাতিষ্ঠানিক সহযোগিতা দরকার। ব্যবসাবান্ধব পরিবেশ তৈরি হলে পরিবার উন্নত হবে, দেশও সমৃদ্ধ হবে।\nএশিয়ান গ্রুপের চেয়ারম্যান এম এ সালাম বলেন, ব্যবসা সহজভাবে করতে চান উদ্যোক্তারা। ‘আমরা আমাদের কথা বলার সুযোগ চাই। আপনারা সেই সুযোগটি দিন।’\nবারভিডার সাবেক মহাসচিব মো. হাবিবুর রহমান বলেন, চট্টগ্রাম বন্দরকে আঞ্চলিক নয়, জাতীয় সম্পদ হিসেবে দেখতে হবে। বিএনপির ৩১ দফায় বাণিজ্য প্রসঙ্গ থাকলেও আরও আলোচনার সুযোগ রয়েছে-এ বিষয়ে তিনি আমীর খসরুর দৃষ্টি আকর্ষণ করেন।\nচেম্বারের সাবেক সভাপতি আলী আহম্মদের সভাপতিত্বে অনুষ্ঠানে আরও বক্তব্য দেন খাতুনগঞ্জ ব্যবসায়ী সমিতির সভাপতি মীর আবদুস সালাম, বান্দরবান চেম্বার অব কমার্সের নির্বাহী সদস্য জসীম উদ্দিন, রাঙামাটি চেম্বার অব কমার্স অ্যান্ড ইন্ডাস্ট্রির সভাপতি অ্যাডভোকেট মামুনুর রশিদ, চাঁদপুর চেম্বার অব কমার্সের পরিচালক মানিক-উর রহমান, জুনিয়র চেম্বার চট্টগ্রামের সভাপতি জুনায়েদ আহমেদ রাহাত, চট্টগ্রাম ফার্নিচার প্রস্তুতকারক সমিতির সভাপতি মাকসুদুর রহমান, সি-কম গ্রুপের চেয়ারম্যান মোহাম্মদ আমিরুল হক, বিজিএপিএমইএর ফার্স্ট ভাইস প্রেসিডেন্ট মো. শহীদ উল্লাহ চৌধুরী, প্যাসিফিক জিন্সের চেয়ারম্যান সৈয়দ মোহাম্মদ তানভীর এবং চট্টগ্রাম সিএন্ডএফ এজেন্টস অ্যাসোসিয়েশনের সাধারণ সম্পাদক শওকত আলী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdjxtzfxhhod",
    "title": "তারেক রহমানের দেশে ফেরার দিন ১০ রুটে চলবে ২০ স্পেশাল ট্রেন",
    "publication_date": "2025-12-22T20:50:38+06:00",
    "keywords": "তারেক-রহমান,আমার-দেশ,ট্রেন",
    "body": "বাংলাদেশ জাতীয়তাবাদী দলের (বিএনপি) ভারপ্রাপ্ত চেয়ারম্যান তারেক রহমানের স্বদেশ প্রত্যাবর্তন উপলক্ষে নেতাকর্মী ও সমর্থকদের ঢাকায় যাতায়াতের সুবিধার্থে আগামী ২৫ ডিসেম্বর ১০টি রুটে ২০টি স্পেশাল ট্রেন পরিচালনার সিদ্ধান্ত নিয়েছে বাংলাদেশ রেলওয়ে।\nসোমবার (২২ ডিসেম্বর) রেলপথ মন্ত্রণালয়ের সিনিয়র তথ্য অফিসার রেজাউল করিম সিদ্দিকীর পাঠানো বিজ্ঞপ্তিতে এ তথ্য জানানো হয়।\nবিজ্ঞপ্তিতে বলা হয়, বিএনপির কেন্দ্রীয় ও আঞ্চলিক কার্যালয়সমূহ থেকে ভারপ্রাপ্ত চেয়ারম্যান তারেক রহমানের প্রত্যাবর্তন উপলক্ষে নেতাকর্মীদের ঢাকায় যাতায়াতের জন্য বিশেষ ট্রেন ও অতিরিক্ত কোচ বরাদ্দের আবেদন করা হয়েছিল। এর পরিপ্রেক্ষিতেই রেলওয়ে এই ব্যবস্থা গ্রহণ করেছে। একইসঙ্গে নিয়মিত চলাচলকারী একাধিক ট্রেনে অতিরিক্ত কোচ সংযোজন করা হবে। এ ব্যবস্থার মাধ্যমে আনুমানিক ৩৬ লাখ টাকা রাজস্ব আদায় হবে।\nবিজ্ঞপ্তিতে আরও বলা হয়, রাজবাড়ী কমিউটার (রাজবাড়ী-পোড়াদহ), ঢালারচর এক্সপ্রেস (পাবনা-রাজশাহী) এবং রোহনপুর কমিউটার (রোহনপুর-রাজশাহী) ট্রেনের ২৫ ডিসেম্বর তারিখের যাত্রা স্থগিত থাকবে। দলীয় কর্মী ও সমর্থকদের যাতায়াত নিশ্চিত করতে বিশেষ ট্রেন পরিচালনা ও অতিরিক্ত কোচ সংযোজনের কারণে এই সিদ্ধান্ত নেয়া হয়েছে। তিনটি ট্রেনের এক দিনের যাত্রা স্থগিত থাকায় সংশ্লিষ্ট রুটের যাত্রীদের সাময়িক অসুবিধার জন্য দুঃখ প্রকাশ করেছে রেলপথ মন্ত্রণালয়।\nচাহিদার ভিত্তিতে যেসব রুটে স্পেশাল ট্রেন চলবে, সেগুলো হলো—কক্সবাজার-ঢাকা-কক্সবাজার, জামালপুর-ময়মনসিংহ-ঢাকা-জামালপুর, টাঙ্গাইল-ঢাকা-টাঙ্গাইল, ভৈরববাজার-নরসিংদী-ঢাকা-নরসিংদী-ভৈরববাজার, জয়দেবপুর-ঢাকা ক্যান্টনমেন্ট-জয়দেবপুর (গাজীপুর), পঞ্চগড়-ঢাকা-পঞ্চগড়, খুলনা-ঢাকা-খুলনা, চাটমোহর-ঢাকা ক্যান্টনমেন্ট-চাটমোহর, রাজশাহী-ঢাকা-রাজশাহী এবং যশোর-ঢাকা-যশোর।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amd3pfkbiokzc",
    "title": "ইস্টার্ন ব্যাংক ডিজিটাল এক্সিলিন্সে অ্যাওয়ার্ডস ২০২৫ জিতল নগদ",
    "publication_date": "2025-12-22T20:46:35+06:00",
    "keywords": "আমার-দেশ,নগদ",
    "body": "দেশের অন্যতম সেরা বেসরকারি বাণিজ্যিক ব্যাংক ইস্টার্ন ব্যাংক লিমিটেড-এর (ইবিএল) কাছ থেকে এক্সিলেন্স ইন বিজনেস পে-আউট পুরস্কার পেয়েছে নগদ। প্রতিষ্ঠানটি তাদের ব্যাংকের প্রবৃদ্ধি ও ডিজিটাল রূপান্তরে উল্লেখযোগ্য ভুমিকা রাখা ৪০টি সহযোগী মার্চেন্ট প্রতিষ্ঠানকে সম্মাননা জানিয়েছে।\nএবার দ্বিতীয়বারের মতো ইবিএল এই আয়োজন করেছে। এবারের অনুষ্ঠানের শিরোনাম ছিল ‘স্কাইস্ফ্রি: ইবিএল ডিজিটাল এক্সিলেন্স অ্যাওয়ার্ডস ২০২৫’। গতকাল রোববার ঢাকার একটি কনভেনশন হলে এক আড়ম্বরপূর্ণ অনুষ্ঠানের মাধ্যমে ইবিএল তার ব্যাবসায়িক সহযোগীদের সম্মাননা জানায়।\nঅনুষ্ঠানে পুরস্কার প্রদান করেন ইবিএল-এর ব্যবস্থাপনা পরিচালক ও প্রধান নির্বাহী কর্মকর্তা আলী রেজা ইফতেখার। নগদের পক্ষ থেকে পুরস্কার গ্রহণ করেন বাংলাদেশ ব্যাংকনিযুক্ত জ্যেষ্ঠ সহযোগী প্রশাসক মো. হাবিবুর রহমান, সহযোগী প্রশাসক আনোয়ার উল্লাহ ও নগদের চিফ কমার্শিয়াল অফিসার মোহাম্মদ শাহীন সারওয়ার ভ‚ইয়া। এসময় ইবিএল-এর উপব্যবস্থাপনা পরিচালক এম খোরশেদ আনোয়ার, হেড অব ডিজিটাল ফাইন্যান্সিয়াল সার্ভিসেস আহসান উল্লাহ চৌধুরীসহ প্রতিষ্ঠানটির ঊর্ধ্বতন কর্মকর্তা ও আমন্ত্রিত অতিথিরা উপস্থিত ছিলেন।\nইবিএল-এর এবারের আয়োজনে নগদ পে-আউট ক্যাটাগরিতে পুরস্কৃত হয়েছে, কারণ বাংলাদেশের ডিজিটাল লেনদেনকে এগিয়ে নিতে অসামান্য অবদান রেখেছে প্রতিষ্ঠানটি। নগদ পে-আউট সল্যুশন ও ইভুল্যুশনে তাদের প্রভাব ও বিস্তৃত নেওটওয়ার্কের মাধ্যমে উল্লেখযোগ্য অবদান রেখেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdk9lcefasif",
    "title": "শামীম ওসমানের ঘনিষ্ঠ সন্ত্রাসী হাজী রিপন পুত্রসহ গ্রেপ্তার",
    "publication_date": "2025-12-22T20:39:40+06:00",
    "keywords": "গ্রেপ্তার,আমার-দেশ,শামীম-ওসমান",
    "body": "নারায়ণগঞ্জ ফতুল্লায় ‘অপারেশন ডেভিল হান্ট ফেইজ-২’ অভিযানে গ্রেপ্তার করা হয়েছে শামীম ওসমানের অন্যতম ক্যাডার বজলুর রহমান রিপন ওরফে হাজী রিপন। এসময় তার পুত্র ইমতিয়াজ আহম্মেদ রাফি (২৯) কেও গ্রেপ্তার করা হয়।\nসোমবার দুপুর ২টায় জামতলা এলাকার ধোপাপট্টি থেকে তাদের গ্রেপ্তার করা হয় বলে নিশ্চিত করেছেন ফতুল্লা থানা পুলিশ পরিদর্শক (ওসি) মো. আব্দুল মান্নান। হাজী রিপনের বিরুদ্ধে বৈষম্য বিরোধী হত্যা মামলা’সহ মাদকের একাধিক মামলা রয়েছে।\nপুলিশ জানায়, গ্রেপ্তারকৃত হাজী রিপন বৈষম্যবিরোধী ছাত্র আন্দোলনের সময় সংঘটিত একটি হত্যা মামলার পলাতক আসামি। সে শামীম ওসমানের ভাতিজা আজমেরী ওসমানের অস্ত্রধারী ক্যাডার হিসেবে পরিচিত। তার বাড়ি ফতুল্লা থানার নিউ চাষাড়া এলাকায়। অপর গ্রেপ্তারকৃত আসামি তার ছেলে রাফির বিরুদ্ধেও রয়েছে মাদকের একাধিক মামলা।\nপুলিশ আরও জানায়, দীর্ঘদিন ধরে তারা আত্মগোপনে থেকে বিভিন্ন অপরাধমূলক কর্মকাণ্ডে জড়িত ছিল । গ্রেপ্তারের পর তাদের বিরুদ্ধে আইনানুগ ব্যবস্থা গ্রহণ প্রক্রিয়াধীন রয়েছে।\nফতুল্লা থানা পুলিশ পরিদর্শক (ওসি) মো. আব্দুল মান্নান জানান, আসামিদেরকে আজকে দুপুরে গ্রেপ্তার করা হয়েছে। তাদের সমস্ত কাগজপত্র তৈয়ার করে আগামীকাল সকালে আাদালতে প্রেরণ করা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdbhswuwuqhe",
    "title": "প্রথম আলো কার্যালয়ে হামলা: ১৫ আসামি কারাগারে",
    "publication_date": "2025-12-22T20:34:54+06:00",
    "keywords": "আমার-দেশ,হামলা,কারাগার",
    "body": "রাজধানীর কারওয়ান বাজারে জাতীয় দৈনিক প্রথম আলোর অফিসে হামলা, অগ্নিসংযোগ ও লুটপাটের ঘটনায় তেজগাঁও থানায় দায়ের করা মামলায় গ্রেপ্তার ১৫ আসামিকে কারাগারে পাঠানোর আদেশ দিয়েছেন আদালত।\nসোমবার সন্ধ্যায় শুনানি শেষে ঢাকার মেট্রোপলিটন ম্যাজিস্ট্রেট মো. জুয়েল রানার আদালত এই আদেশ দেন।\nকারাগারে যাওয়া আসামিরা হলেন, মো. নাইম ইসলাম, মো. সাগর ইসলাম, মো. আহাদ শেখ, মো. বিপ্লব, মো. নজরুল ইসলাম ওরফে মিনহাজ, মো. জাহাঙ্গীর, মো. সোহেল মিয়া, মো. হাসান, মো. রাসেল, মো. আব্দুল বারেক শেখ ওরফে আলামিন, মো. রাশেদুল ইসলাম, মো. সাইদুর রহমান, আবুল কাশেম, মো. প্রাপ্ত সিকদার ও মো. রাজু আহমেদ।\nএর আগে, আসামিদের আদালতে হাজির করে কারাগারে আটক রাখার আবেদন করেন মামলার তদন্ত কর্মকর্তা তেজগাঁও থানার পুলিশ পরিদর্শক আবদুল হান্নান।\nআটক রাখার আবেদনে বলা হয়, তদন্তকালে এলাকার বিভিন্ন পর্যায়ের লোকজন ও বিশ্বসন্ত সোর্সদের কাছে জিজ্ঞাসাবাদে ও সুনির্দিষ্ট তথ্যের ভিত্তিতে এই আসামিদেরকে একাধিক যায়গায় অভিযান পরিচালনা করে গ্রেপ্তার করা হয়েছে। গ্রেপ্তার এক নম্বর আসামি মো. নাইম ইসলামের কাছ থেকে লুণ্ঠিত নগদ ৫০ হাজার টাকা এবং লুণ্ঠিত অর্থ দিয়ে কেনা ১টি ফ্রিজ, ১টি এলইডি টিভি উদ্ধার পূর্বক জব্দ করা হয়েছে। মামলা তদন্ত অব্যাহত আছে। আসামিদের নাম ঠিকানা যাচাই বাছাই প্রক্রিয়াধীন। এমতাবস্থায় মামলার তদন্ত সমাপ্ত ও আসামিদের বর্ণিত ঠিকানা যাচাই-বাছাই না হওয়া পর্যন্ত তাদের জেল হাজতে আটক রাখা প্রয়োজন। মামলার সুষ্ঠ তদন্তের স্বার্থে তদন্ত কার্য শেষ না হওয়া পর্যন্ত গ্রেপ্তার আসামিদেরকে জেল হাজতে আটক রাখা একান্ত।\nএদিকে, ১২ জন আসামি পক্ষের জামিন চেয়ে শুনানি করেন তাদের আইনজীবীরা। রাষ্ট্রপক্ষে মহানগর পাবলিক প্রসিকিউটর (পিপি) ওমর ফারুক ফারুকী এর বিরোধিতা করেন। উভয় পক্ষের শুনানি শেষে আদালত প্রত্যেকের জামিন নামঞ্জুর করে কারাগারে পাঠানো হয়।\nমামলার এজাহারে বলা হয়, গত ১৮ ডিসেম্বর রাত সোয়া ১১টার দিকে ২০ থেকে ৩০ জন অজ্ঞাতনামা দুষ্কৃতকারী দেশীয় অস্ত্র, লাঠিসোঁটা, দাহ্য পদার্থ নিয়ে মিছিল করে কারওয়ান বাজারে প্রথম আলো কার্যালয়ের সামনে এসে হামলার চেষ্টা চালায়। পুলিশ বাধা দিলে তারা বে-আইনিভাবে প্রথম আলো কার্যালয়ের সামনে সমবেত হয়ে উত্তেজনা সৃষ্টিকারী স্লোগান দেয়। বিভিন্ন জায়গায় ফোন করে ও সামাজিক যোগাযোগমাধ্যমে পোস্ট দিয়ে তারা লোক জড়ো করে। প্রথম আলোতে হামলার জন্য উসকানিমূলক পোস্ট দিতে থাকে। ঢাকার বিভিন্ন জায়গা থেকে ৪০০ থেকে ৫০০ জন দুষ্কৃতকারী প্রথম আলো কার্যালয়ের সামনে জড়ো হয়।\nআরো বলা হয়, রাত ১১টা ৫০ মিনিটের দিকে তারা প্রথম আলো কার্যালয়ের ফটকের কাচ ও শাটার ভেঙে ভাঙচুর, লুটপাট ও অগ্নিসংযোগ করে। তারা ভবনের সামনের কাচ ভেঙে আসবাব, মালপত্র, নথিপত্র নিচে ফেলে আগুন ধরিয়ে দেয়। বিভিন্ন তলার দেড় শত কম্পিউটার, ল্যাপটপ, বৈদ্যুতিক সরঞ্জাম, লকারে রাখা টাকা, প্রথমা প্রকাশনের বইপত্র লুট করে নিয়ে যায় দুষ্কৃতকারীরা। তারা ভবনের অগ্নিনির্বাপণব্যবস্থা নষ্ট করে ফেলে। সাক্ষ্য প্রমাণ নষ্ট করতে সিসিটিভি ক্যামেরা ভেঙে ফেলে। তারা ফায়ার সার্ভিসকেও আগুন নেভানোর কাজে বাধা দেয়। হামলা, ভাঙচুর ও অগ্নিসংযোগের সময় শুধু লুটপাট করা সম্পদের মূল্য ২ কোটি ৫০ লাখ টাকা। সব মিলিয়ে ক্ষয়ক্ষতির পরিমাণ ৩২ কোটি টাকা বলে মামলার এজাহারে উল্লেখ করা হয়।\nওই ঘটনায় প্রথম আলোর প্রতিষ্ঠানের হেড সিকিউরিটি অফিসার মেজর (অব.) মো. সাজ্জাদুল কবির বাদী হয়ে তেজগাঁও থানায় মামলাটি দায়ের করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amdvtnbzq4pus",
    "title": "পাবনা-৪ আসনে বিএনপির ৩ নেতার মনোনয়ন ফরম সংগ্রহ",
    "publication_date": "2025-12-22T20:28:29+06:00",
    "keywords": "আমার-দেশ,পাবনা,ঈশ্বরদী",
    "body": "ত্রয়োদশ জাতীয় সংসদ নির্বাচনে পাবনা-৪ (ঈশ্বরদী-আটঘরিয়া) আসনে ধানের শীষের প্রার্থিতার আগ্রহী জেলা বিএনপির আহবায়ক হাবিবুর রহমান হাবিব, সাবেক এমপি ও জেলা বিএনপির সাবেক সভাপতি সিরাজুল ইসলাম সরদার ও জেলার সাবেক যুগ্ম সম্পাদক ও ঈশ্বরদী পৌর বিএনপির সাবেক সাধারণ সম্পাদক জাকারিয়া পিন্টুর পক্ষে মনোনয়ন ফরম সংগ্রহ করেছেন ৩ নেতার অনুসারীরা।\nসোমবার (২২ ডিসেম্বর) দুপুরে ঈশ্বরদী উপজেলা নির্বাহী অফিসারের কার্যালয়ে ইউএনও মো. আরিফুর রহমান কাছ থেকে মনোনয়ন ফরম সংগ্রহ করেন জেলা বিএনপির সাবেক সভাপতি ও সাবেক এমপি সিরাজুল ইসলাম সরদারের পক্ষে উপজেলা বিএনপির সাবেক সাংগঠনিক সম্পাদক হুমায়ুন কবির দুলাল সরদার, লক্ষিকুন্ডা ইউনিয়নের সাবেক চেয়ারম্যান আব্দুল মান্নান, বিএনপি নেতা রুহুল আমিন বাবলু, ফজলুর রহমান মাস্টারসহ নেতৃবৃন্দ।\nএরআগে গতকাল রোববার (২১ ডিসেম্বর) দুপুরে ঈশ্বরদী উপজেলা নির্বাহী অফিসারের কার্যালয়ে পাবনা জেলা বিএনপির সাবেক যুগ্ম সম্পাদক ও ঈশ্বরদী পৌর বিএনপির সাবেক সাধারণ সম্পাদক জাকারিয়া পিন্টু'র পক্ষে মনোনয়ন ফরম সংগ্রহ করেন উপজেলা বিএনপির সাবেক সভাপতি আলহাজ্ব সামসুদ্দিন আহমেদ মালিথা, পৌর বিএনপির সাবেক ভারপ্রাপ্ত আহবায়ক এস এম ফজলুর রহমান, আব্দুল্লাহ আল ওমর সুমার খান, আতাউর রহমান পাতা, আমিনুর রহমান স্বপন, আনোয়ার হোসেন জনি সহবিএনপির নেতৃবৃন্দ।\nএদিকে গত বৃহস্পতিবার (১৮ ডিসেম্বর) দুপুরে ঈশ্বরদী উপজেলা নির্বাহী কর্মকর্তার কার্যালয় থেকে হাবিবুর রহমান হাবিব এর পক্ষে মনোনয়ন ফরম সংগ্রহ করেন রাজশাহী বিশ্ববিদ্যালয়ের সাবেক ছাত্রনেতা মাহবুবুর রহমান পলাশ।\nমনোনয়ন ফরম প্রদান করেন ভারপ্রাপ্ত উপজেলা নির্বাহী কর্মকর্তা ও সহকারী কমিশনার (ভূমি) আসাদুজ্জামান সরকার এবং উপজেলা নির্বাচন কর্মকর্তা শামসুন্নাহার ভূঁইয়া।\nএ সময় উপস্থিত ছিলেন উপজেলা বিএনপির সাবেক আহ্বায়ক জিয়াউল ইসলাম সন্টু সরদার, সাবেক সদস্য সচিব আজমল হোসেন সুজন, উপজেলা যুবদলের সাবেক সাধারণ সম্পাদক ও দাশুড়িয়া ইউনিয়নের সাবেক চেয়ারম্যান শরিফুল ইসলাম তুহিন, পৌর বিএনপির সাবেক সাংগঠনিক সম্পাদক আজমল হোসেন ডাবলুসহ বিএনপি ও অঙ্গসংগঠনের নেতৃবৃন্দ।\nসোমবার উপজেলা নির্বাচন অফিসার শামসুন্নাহার ভূঁইয়া জানান, সোমবার ২২ ডিসেম্বর পর্যন্ত তিনটি ফরম বিতরণ করা হয়েছে। তবে আরো এক সপ্তাহ সময় রয়েছে। আমরা আশা করছি অন্যান্য প্রার্থীরা ফরম উঠাবেন। তিনি জানান, আসন্ন নির্বাচন সুষ্ঠু নিরপেক্ষ করতে আমাদের পদক্ষেপ থাকবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amdxrpf7mimul",
    "title": "জেন্ডার ভিত্তিক সহিংসতা প্রতিরোধে দক্ষতা উন্নয়ন কর্মশালা অনুষ্ঠিত",
    "publication_date": "2025-12-22T20:25:52+06:00",
    "keywords": "কুষ্টিয়া,আমার-দেশ",
    "body": "ডিজিটাল উন্নয়ন ও প্রযুক্তির সহায়তায় সংঘটিত জেন্ডার-ভিত্তিক সহিংসতা প্রতিরোধে দক্ষতা উন্নয়ন কর্মশালা অনুষ্ঠিত হয়েছে। সোমবার কুষ্টিয়ায় বাংলাদেশ এনজিওস নেটওয়ার্ক ফর রেডিও এন্ড কমিউনিকেশন (বিএনএনআরসি)-এর উদ্যোগে এ কর্মশালা অনুষ্ঠিত হয়। এতে জেলার ৩২জন সিএসও ও এনজিও প্রতিনিধি অংশগ্রহণ করেন।\nএসময় বক্তব্য রাখেন, কুষ্টিয়া সমাজসেবা অধিদপ্তরের সহকারী পরিচালক মো. মুরাদ হোসেন, বিএনএনআরসি’র প্রধান নির্বাহী কর্মকর্তা এ এইচ এম বজলুর রহমান, সঞ্জয় কুমার বিশ্বাস, সিনিয়র আইসিটি ম্যানেজার সেতু প্রমুখ।\nএসময় বক্তারা নারী ও ছাত্রীদের জেন্ডার-ভিত্তিক সহিংসতা এবং টিএফজিবিভির প্রাথমিক শিকার হিসেবে দুর্বল বিষয়গুলো তুলে ধরেন। তারা বলেন, পুরুষরাও টিএফজিবিভিতে আক্রান্ত হতে পারে। পাশাপাশি প্রযুক্তির সহায়তায় সংঘটিত জেন্ডার-ভিত্তিক সহিংসতা কার্যকরভাবে মোকাবেলা করার জন্য সমাজের সকল স্তরের মানুষের সহযোগিতা থাকতে হবে।\nবক্তারা আরো বলেন, টিএফজিবিভি প্রতিরোধে সম্মিলিত পদক্ষেপের প্রয়োজন। সেক্ষেত্রে পরিবারের সদস্য, শিক্ষক এবং শিক্ষার্থীদের মধ্যে সচেতনতা বৃদ্ধির মাধ্যমে নিরাপদ পরিবেশ গড়ে তুলতে হবে। টিএফজিবিভি কার্যকরভাবে মোকাবেলা করার জন্য প্রশাসনসহ আমাদের সকলের নিজ নিজ ক্ষমতায় সক্রিয়ভাবে অংশগ্রহণ করা অত্যন্ত জরুরি। পাশাপশি স্কুল, কলেজ, বিশ্ববিদ্যালয়ে ও পরিবারে সচেতনতা কার্যক্রম পরিচালনা খুব জরুরি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdmrefieupf7",
    "title": "ওসমান হাদিকে নিয়ে মুনাইম বিল্লাহর ‘কোটি হাদির ডাক‘",
    "publication_date": "2025-12-22T20:22:28+06:00",
    "keywords": "গান,শরীফ-ওসমান-হাদি",
    "body": "শহীদ শরিফ ওসমান হাদির স্মৃতি ও বিপ্লবী চেতনাকে সংগীতে ধারণ করে 'মেহেরবান' খ্যাত প্রখ্যাত শিল্পী মুনাইম বিল্লাহ প্রকাশ করেছেন নতুন সংগীত ‘কোটি হাদির ডাক‘। সোমবার, ২২ ডিসেম্বর সকালে শিল্পীর নিজস্ব অফিসিয়াল ইউটিউব চ্যানেলে সংগীতটি প্রকাশিত হয়।\nএ গান দিয়ে দীর্ঘ বিরতির পর সংগীতে ফিরলেন শিল্পী মুনাইম বিল্লাহ। তার কণ্ঠে নতুন গানটি মুক্তির সঙ্গে সঙ্গেই আলোচনায় এসেছে।\nমুনাইম বিল্লাহ বলেন, ‘দীর্ঘ সময় পর ‘কোটি হাদির ডাক’ দিয়েই গানে ফেরা হলো আমার। এটি অন্যরকম অনুভূতি আমার জন্য। এটি শুধু একটি গান নয়, একটি ইতিহাস। একটি বিপ্লব। এটি শহিদ শরিফ ওসমান হাদি ভাইয়ের বিপ্লবী চেতনার স্বীকৃতি। আমাদের সার্বভৌমত্বের সাথে একাত্মতা জানানোর একটি মহান ব্যাপার এখানে আছে। বিপ্লবী চেতনার মানুষ ছাড়াও আপামর জনমনে দারুণ প্রভাব ফেলার পাশাপাশি হাদি ভাইকে চিরঅমর করে রাখবে এই গান।’\n‘কোটি হাদির ডাক’ গানটির কথা লিখেছেন কবি জিয়া হক। সুর করেছেন আলোচিত শিল্পী আবু উবায়দা। সাউন্ড ও মিক্স মাস্টারিং করেছেন শরিফ মাহমুদ।\nগানটি নিয়ে কবি জিয়া বলেন, ‘এটি গতানুগতিক ধারার বাইরে একটি সংগীত। কথা, সুর ও কণ্ঠ মিলিয়ে পূর্ণাঙ্গ একটি কাজ। আমার বিশ্বাস, ‘হাদি তুই ফিরে আয় গানের মতো এই গানটিও শ্রোতাদের মাঝে দ্রুত ছড়িয়ে পড়বে।’\nউল্লেখ্য, জিয়া হকের লেখা ‘হাদি তুই ফিরে আয়’ গানটি মুক্তির এক সপ্তাহের মধ্যেই দুই মিলিয়নের বেশি ভিউ অর্জন করে ব্যাপক সাড়া ফেলেছিল। নতুন গান ‘কোটি হাদির ডাক’ও সেই ধারাবাহিকতায় বিপ্লবী সংগীত হিসেবে জায়গা করে নেবে বলে প্রত্যাশা করছেন সংশ্লিষ্টরা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amd7kdczywxnb",
    "title": "পঞ্চগড়ের দুটি আসনে রাশেদ প্রধানের পক্ষে মনোনয়নপত্র সংগ্রহ",
    "publication_date": "2025-12-22T20:21:25+06:00",
    "keywords": "আমার-দেশ,জাগপা",
    "body": "আসন্ন ত্রয়োদশ জাতীয় সংসদ নির্বাচনের জন্য পঞ্চগড়-১ ও পঞ্চগড়-২ আসনে জাতীয় গণতান্ত্রিক পার্টি (জাগপা) সহ-সভাপতি ও দলীয় মুখপাত্র রাশেদ প্রধানের পক্ষে মনোনয়নপত্র সংগ্রহ করেছেন স্থানীয় জাগপা নেতৃবৃন্দ।\nসোমবার দুপুরে সহকারি রিটার্নিং অফিসার ও সদর উপজেলা নির্বাহী অফিসার ফাহমিদা সুলতানা এবং উপজেলা নির্বাচন অফিসার সুপ্ত করিমের কাছ থেকে মনোনয়নপত্র সংগ্রহ করেন পঞ্চগড় জেলা জাগপা সভাপতি বীর মুক্তিযোদ্ধা আনসার আলী।\nএ সময় জেলা জাগপা’র সাধারণ সম্পাদক শাহরিয়ার আলম বিপ্লব, সহ-সভাপতি শামসুজ্জামান নয়ন মাস্টার, সাংঠনিক সম্পাদক কামাল হোসেন পাটোয়ারী, সদর উপজেলা জাগপা সভাপতি আনোয়ারুল ইসলাম, তেতুলিয়া উপজেলা জাগপা সভাপতি শাহজাহান আলী, আটোয়ারী উপজেলা জাগপা সাধারণ সম্পাদক মাওলানা বজলুর রহমান, দেবীগঞ্জ উপজেলা জাগপা সভাপতি আবু হাসান মাস্টার এবং বোদা উপজেলা জাগপা সভাপতি সিরাজুল ইসলাম মাস্টার প্রমুখ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdrybcvmg1ri",
    "title": "বাংলাদেশ-ভারত উত্তেজনা, যা বলছে রাশিয়া",
    "publication_date": "2025-12-22T20:16:30+06:00",
    "keywords": "ভারত,আমার-দেশ,রাশিয়া",
    "body": "বাংলাদেশে নিযুক্ত রুশ রাষ্ট্রদূত আলেকজান্ডার গ্রিগোরিয়েভিচ খোজিন বাংলাদেশ ও ভারতের মধ্যে বিদ্যমান উত্তেজনা কমানোর আহবান জানিয়েছেন।\nতবে তিনি বলেছেন, রাশিয়া দুই দেশের দ্বিপাক্ষিক সম্পর্কের বিষয়ে কোনো হস্তক্ষেপ করবে না।\nসরকারি বার্তা সংস্থা বাসস জানিয়েছে, আজ সোমবার ঢাকায় রাশিয়ান ফেডারেশনের দূতাবাসে আয়োজিত এক সংবাদ সম্মেলনে তিনি প্রতিবেশী দুই দেশের মধ্যে উত্তেজনা কমিয়ে আনার ওপর গুরুত্বারোপ করেছেন।\nরাষ্ট্রদূত বলেন, “বাংলাদেশ ও ভারতের দ্বিপক্ষীয় সম্পর্কে আমরা হস্তক্ষেপ করছি না। তবে বিদ্যমান উত্তেজনা বর্তমান অবস্থা থেকে যেন আর না বাড়ে, সে জন্য একটি সমাধানের পথ খোঁজাই বুদ্ধিমানের কাজ হবে। পারস্পরিক আস্থা ও বিশ্বাসের ভিত্তিতে দুই দেশের সম্পর্ক হওয়া উচিত”।\nরাষ্ট্রদূত আলেকজান্ডার গ্রিগোরিয়েভিচ খোজিন নির্বাচন কমিশন ঘোষিত নির্বাচনের তফসিলকে স্বাগত জানিয়েছেন। তিনি বলেন, তার দেশ আশা করছে আগামী ১২ই ফেব্রুয়ারি নির্ধারিত সময়ে বাংলাদেশে জাতীয় নির্বাচন অনুষ্ঠিত হবে।\nবাসসের রিপোর্ট অনুযায়ী, রাষ্ট্রদূত আরও আশা প্রকাশ করেন যে ১২ই ফেব্রুয়ারির জাতীয় নির্বাচনের আগে দেশে একটি অনুকূল ও শান্তিপূর্ণ পরিবেশ বজায় থাকবে।\nনির্বাচন পর্যবেক্ষক পাঠানোর বিষয়ে এক প্রশ্নের জবাবে রাষ্ট্রদূত খোজিন বলেন, রাশিয়া এ বিষয়ে নির্বাচন কমিশনের সঙ্গে যোগাযোগ রাখছে। বাংলাদেশে নির্বাচন পর্যবেক্ষক পাঠানোর জন্য তারা এখন আনুষ্ঠানিক আমন্ত্রণের অপেক্ষায় রয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdq3xonyt7px",
    "title": "জাবিতে প্রক্সি দিতে আসা ঢাবি শিক্ষার্থীসহ দুইজনকে কারাদণ্ড",
    "publication_date": "2025-12-22T20:08:28+06:00",
    "keywords": "আমার-দেশ,জাবি,ভর্তি-পরীক্ষা",
    "body": "জাহাঙ্গীরনগর বিশ্ববিদ্যালয়ের (জাবি) ২০২৫–২৬ শিক্ষাবর্ষের ভর্তি পরীক্ষায় প্রক্সি দিতে এসে ঢাকা বিশ্ববিদ্যালয়ের (ঢাবি) এক শিক্ষার্থীসহ দুই জনকে ১৫ দিনের কারাদণ্ড দিয়েছে ভ্রাম্যমাণ আদালত।\nসোমবার (২২ ডিসেম্বর) সকাল ১১টা ৫০ মিনিটে জাবির ‘বি’ ইউনিটের তৃতীয় শিফটের ভর্তি পরীক্ষা চলাকালে বিশ্ববিদ্যালয়ের স্কুল অ্যান্ড কলেজ কেন্দ্রের ৪০২ নম্বর কক্ষ থেকে তাকে আটক করা হয়। পরে তাকে বিশ্ববিদ্যালয়ের প্রক্টর অফিসে নিয়ে গিয়ে প্রাথমিক জিজ্ঞাসাবাদ করা হলে জানা যায় তার নাম মো. এহসানুল হক জিসান। তিনি ঢাকা বিশ্ববিদ্যালয়ের স্নাতক ২০২৩–২৪ শিক্ষাবর্ষের উর্দু বিভাগের শিক্ষার্থী এবং শহীদ সার্জেন্ট জহুরুল হক হলের ১০১৫ নম্বর কক্ষে বসবাস করেন।\nবিশ্ববিদ্যালয় সূত্রে জানা যায়, জাবির ‘বি’ ইউনিটের ভর্তি পরীক্ষায় ৪০২ নম্বর কক্ষে তৃতীয় শিফটে তিনি অন্য এক ভর্তিচ্ছু শিক্ষার্থীর হয়ে প্রক্সি দিতে এসেছিলেন। ওই পরীক্ষার আসল পরীক্ষার্থী হিসেবে নিবন্ধিত ছিলেন রাফিদ হোসেন সাজিদ।\nজিজ্ঞাসাবাদে আটক এহসানুল হক জিসান স্বীকার করেন, তিনি রাফিদ হোসেন সাজিদের হয়ে ভর্তি পরীক্ষায় অংশ নিতে এসেছিলেন। এহসানুল হককে জিজ্ঞাসাবাদের পর প্রক্টরিয়াল বডি স্কুল অ্যান্ড কলেজ ভবনের সামনে থেকে আসল পরীক্ষার্থী রাফিদ হোসেন সাজিদকেও আটক করে।\nএ বিষয়ে বিশ্ববিদ্যালয়ের প্রক্টর অধ্যাপক ড. এ কে এম রাশিদুল আলম বলেন, “প্রক্সি দিতে এসে শিক্ষার্থীকে হাতেনাতে ধরা হয়েছে। তাকে ভ্রাম্যমাণ আদালতের সহায়তায় ১৫ দিনের বিনাশ্রমে কারাদণ্ড দেওয়া হয়েছে। পাশাপাশি যে ভর্তিচ্ছু শিক্ষার্থীর হয়ে সে পরীক্ষা দিতে এসেছিল, সে আমাদের আরো একটি ইউনিটে পরীক্ষা দিয়েছিল—সেই পরীক্ষাও বাতিল করা হয়েছে। একই সঙ্গে তার রেজিস্ট্রেশন ব্লক করে দেওয়া হয়েছে, যেন ভবিষ্যতেও সে জাহাঙ্গীরনগর বিশ্ববিদ্যালয়ের কোনো ভর্তি পরীক্ষায় অংশ নিতে না পারে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amdiqh1bd1gm5",
    "title": "বরিশালের আমার দেশের নবযাত্রার এক বছর পালিত",
    "publication_date": "2025-12-22T20:08:10+06:00",
    "keywords": "আমার-দেশ,বরিশাল",
    "body": "দৈনিক আমার দেশ পত্রিকার নবযাত্রার এক বছর পূর্তি উপলক্ষে বরিশালে কেট কেটে আড়ম্বর-পূর্ণভাবে দিনটি উদযাপন করা হয়। সোমবার (২২ ডিসেম্বর) বিকেল ৫ টায় বরিশাল নগরীর বগুড়া রোডস্থ  দৈনিক আমার দেশ কার্যালয় কেক কাটা হয়।\nদৈনিক আমার দেশ'র স্টাফ রিপোর্টার নিকুঞ্জ বালা পলাশের সভাপতিত্বে অনুষ্ঠানে বরিশাল রিপোর্টার্স ইউনিটির সাধারণ সম্পাদক খালেদ সাইফুল্লাহ, বরিশাল সাংবাদিক ইউনিয়নের সভাপতি আজাদ আলাউদ্দিন, বরিশাল সাংবাদিক ফোরামের সহ-সভাপতি এম জহির,বরিশাল প্রেসক্লাবের কোষাধ্যক্ষ  সুখেন্দু এদবর, আমার দেশ পাঠক মেলার সদস্য সচিব আলহাজ্ব রাজু আহমেদ, বাকেরগঞ্জ উপজেলা প্রতিনিধি দানিসুর রহমান লিমন,সাংবাদিক মোহাম্মদ সাইফুল ইসলাম ও নাসির উদ্দিন প্রমুখ উপস্থিত ছিলেন।\nএ সময় সংক্ষিপ্ত আলোচনায় বক্তারা বলেন, জন্ম লগ্ন থেকেই আমার দেশ পত্রিকাটি গণমানুষের কথা বলেন, দেশের স্বাধীনতা ও সার্বভৌমত্ব রক্ষায় অগ্রণী ভূমিকা পালন করছে। পাশাপাশি আমার দেশ পত্রিকাটি গণতন্ত্রের অগ্রযাত্রাকে অব্যাহত রাখতে নিরলস ভাবে কাজ করে যাচ্ছে। বক্তারা সংবাদপত্রের স্বাধীনতা রক্ষায় সরকারের প্রতি আহ্বান জানান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdvrvmjnphbl",
    "title": "গানম্যান পাচ্ছেন নুরুল হক নুর ও রাশেদ খাঁন",
    "publication_date": "2025-12-22T20:05:33+06:00",
    "keywords": "আমার-দেশ,নুরুল-হক-নুর,রাশেদ-খান",
    "body": "গণঅধিকার পরিষদের সভাপতি নুরুল হক নুর, সাধারণ সম্পাদক মোঃ রাশেদ খাঁনকে গানম্যান দেওয়া হচ্ছে।\nইতোমধ্যেই ঢাকা মহানগর পুলিশ বা ডিএমপির পক্ষ থেকে মোঃ রাশেদ খাঁনকে বিষয়টি নিশ্চিত করা হয়েছে বলে পুলিশ জানিয়েছে।\nএর আগে গত ১৪ই ডিসেম্বর প্রধান উপদেষ্টার প্রেস উইং এক বিজ্ঞপ্তিতে জানিয়েছিল যে, জাতীয় সংসদ নির্বাচন ও গণভোটকে সামনে রেখে পুলিশের পক্ষ থেকে সকল রাজনৈতিক দলের জন্য নিরাপত্তা প্রটোকল সরবরাহ করা হবে।\nএই প্রটোকলে রাজনৈতিক নেতৃবৃন্দ এবং আসন্ন নির্বাচনে সম্ভাব্য প্রার্থীগণ তাদের বাসস্থান, কার্যালয়, চলাচল, জনসভা ও সাইবার স্পেসে কীভাবে নিরাপত্তা নিশ্চিত করবেন—সে বিষয়ে সুস্পষ্ট নির্দেশনা দেওয়া হবে বলে বিজ্ঞপ্তিতে বলা হয়েছিল।\nএতে আরও বলা হয়েছিল যে, গণঅভ্যুত্থানের সম্মুখসারীর নেতৃত্ব ও গুরুত্বপূর্ণ রাজনৈতিক নেতৃবৃন্দকে বাড়তি নিরাপত্তা প্রদান করার উদ্যোগ নেওয়া হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdhwuz5mqtco",
    "title": "যুদ্ধবিরতির মধ্যেই দক্ষিণ লেবাননে ইসরাইলি ড্রোন হামলা, নিহত ৩",
    "publication_date": "2025-12-22T20:04:40+06:00",
    "keywords": "আমার-দেশ,লেবানন,যুদ্ধবিরতি",
    "body": "লেবাননে আবারো যুদ্ধ বিরতি চুক্তির লঙ্ঘন করলো ইসরাইল। দক্ষিণ লেবাননের সিডন জেলার আকতনিত–কুনেইত্রা সড়কে একটি গাড়ি লক্ষ্য করে ইসরাইলি ড্রোন হামলায় তিনজন নিহত হয়েছেন।\nসোমবার লেবাননের রাষ্ট্রীয় সংবাদ সংস্থা এনএনএ এ তথ্য জানিয়ে ঘটনাটিকে যুদ্ধবিরতি চুক্তির নতুন লঙ্ঘন হিসেবে উল্লেখ করেছে। খবর টিআরটি ওয়ার্ল্ডের।\nএ ঘটনায় ইসরাইলের পক্ষ থেকে তাৎক্ষণিকভাবে কোনো মন্তব্য পাওয়া যায়নি।\nসাম্প্রতিক সপ্তাহগুলোতে দক্ষিণ লেবাননে উত্তেজনা ক্রমেই বাড়ছে। ইসরাইলের সেনাবাহিনী প্রায় প্রতিদিনই লেবাননের ভেতরে বিমান হামলা চালাচ্ছে বলে অভিযোগ রয়েছে। ইসরাইলের দাবি করেছে, হিজবুল্লাহর সদস্য ও অবকাঠামো লক্ষ্য করে এসব হামলা চালানো হয়েছে।\nউল্লেখ্য, গাজা যুদ্ধের প্রেক্ষাপটে এক বছরের বেশি সময় ধরে সীমান্তে সংঘর্ষের পর ২০২৪ সালের নভেম্বরে ইসরাইল ও লেবানন যুদ্ধবিরতিতে পৌঁছায়। ওই সংঘাতে ৪ হাজারের বেশি মানুষ নিহত এবং প্রায় ১৭ হাজার আহত হয়। যুদ্ধবিরতি অনুযায়ী জানুয়ারিতে দক্ষিণ লেবানন থেকে ইসরাইলের সেনা প্রত্যাহারের কথা থাকলেও তারা এখনো পাঁচটি সীমান্ত চৌকিতে অবস্থান বজায় রেখেছে, যা নিয়ে লেবানন ও আন্তর্জাতিক মহলে উদ্বেগ বাড়ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdthpbrxv1ey",
    "title": "বেরোবিতে দুই ভবনের নাম পাল্টে শহীদ আবরার ফাহাদ-ওসমান হাদি নামকরণ",
    "publication_date": "2025-12-22T19:55:55+06:00",
    "keywords": "আমার-দেশ,বেগম-রোকেয়া-বিশ্ববিদ্যালয়",
    "body": "রংপুরের, বেগম রোকেয়া বিশ্ববিদ্যালয়ে (বেরোবি) আধিপত্যবাদ বিরোধী দুই শহীদ, শরীফ ওসমান হাদি ও আবরার ফাহাদকে স্মরণ করে রাখতে তাদের নামে দুটি অ্যাকাডেমিক ভবনের নামকরণ করেছে সাধারণ শিক্ষার্থীরা।\nসোমবার (২২ ডিসেম্বর) বিকেলে বিশ্ববিদ্যালয়ের একাডেমিক ভবন-৩ এর নাম পরিবর্তন করে ‘শহীদ ওসমান হাদি ভবন’ এবং একাডেমিক ভবন-২ এর নাম ‘শহীদ আবরার ফাহাদ একাডেমিক ভবন’ ঘোষণা করে সংশ্লিষ্ট ভবনে ব্যানার টানিয়ে দেন শিক্ষার্থীরা।\nজেন্ডার অ্যান্ড ডেভেলপমেন্ট স্টাডিজ বিভাগের শিক্ষার্থী নেজাজ আহমেদ বলেন, এই নাম পরিবর্তনের মূল উদ্দেশ্য হলো-আমরা যখন এই বিশ্ববিদ্যালয় ছেড়ে চলে যাব, বিশ কিংবা ত্রিশ বছর পর যখন পরবর্তী প্রজন্ম এখানে পড়তে আসবে, যারা বিপ্লবকে সরাসরি দেখেনি, তারা এই ভবনগুলোর নাম দেখে জানতে পারবে বিদেশি আগ্রাসনের বিরুদ্ধে কথা বলতে গিয়ে কীভাবে জীবন দিতে হয়েছে।\nঅর্থনীতি বিভাগের শিক্ষার্থী মেহেদী হাসান বলেন, শহীদ আবরার ফাহাদ ও শহীদ শরীফ ওসমান হাদি এই দুইজনই ভারতীয় আগ্রাসন ও আধিপত্যবাদের বিরুদ্ধে কথা বলতে গিয়ে নিজেদের জীবন উৎসর্গ করেছেন। দেশের প্রতি তাদের ভালোবাসা ও সংগ্রামের চেতনা আজ সমগ্র জাতির কাছে পৌঁছে গেছে। তারা যুগ যুগ ধরে বেঁচে থাকবেন, আর সেই স্মৃতি ও চেতনাকে ধরে রাখতেই আমাদের আজকের এই কর্মসূচি।\nএসময় একাউন্টিং অ্যান্ড ইনফরমেশন সিস্টেমস বিভাগের শিক্ষার্থী আহমাদুল হক আলবীর বলেন, বিশ্ববিদ্যালয় কেবল ডিগ্রি অর্জনের স্থান নয়। এখান থেকেই ন্যায়, প্রতিবাদ ও মানবিকতার শিক্ষা ছড়িয়ে পড়ে। ভবনের নামকরণের মাধ্যমে আমরা ভবিষ্যৎ প্রজন্মের কাছে সেই বার্তাই পৌঁছে দিতে চেয়েছি।\nপ্রসঙ্গত, আধিপত্যবাদ বিরোধী শিক্ষার্থী আবরার ফাহাদকে ২০১৯ সালের ৬ অক্টোবর দিবাগত রাতে বুয়েটের শেরেবাংলা হলে পিটিয়ে হত্যা করা হয়। অপরদিকে, চলতি বছরের ১২ ডিসেম্বর ইনকিলাব মঞ্চের মুখপাত্র শরীফ ওসমান হাদিকে গুলি করা হয়। পরবর্তীতে ১৮ ডিসেম্বর সিঙ্গাপুর জেনারেল হাসপাতালে চিকিৎসাধীন অবস্থায় তিনি মৃত্যুবরণ করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdgrye7klzoz",
    "title": "শহীদ জিয়ার আদর্শকে অনুসরণ করলে দেশকে এগিয়ে নেওয়া সম্ভব",
    "publication_date": "2025-12-22T19:52:46+06:00",
    "keywords": "বিএনপি,মির্জা-ফখরুল-ইসলাম-আলমগীর,আমার-দেশ,জিয়াউর-রহমান",
    "body": "বাংলাদেশ জাতীয়তাবাদী দল (বিএনপি)-র মহাসচিব মির্জা ফখরুল ইসলাম আলমগীর বলেছেন, শহীদ রাষ্ট্রপতি জিয়াউর রহমানের আদর্শকে যথাযথভাবে অনুসরণ করতে পারলে দেশকে আবার এগিয়ে নিয়ে যাওয়া এবং সঠিকভাবে পরিচালনা করা সম্ভব।\nশহীদ রাষ্ট্রপতি জিয়াউর রহমানের চিন্তা ও উদ্যোগ নিয়ে পিআইবির প্রকাশিত তিনটি বইয়ের পুনঃপ্রকাশ উপলক্ষ্যে আজ সোমবার সকালে প্রেস ইনস্টিটিউট বাংলাদেশ মিলনায়তনে আয়োজিত এক আলোচনা সভায় প্রধান অতিথির বক্তব্যে তিনি এসব কথা বলেন।\nঅনুষ্ঠানে প্রেসিডেন্ট জিয়াউর রহমানের উন্নয়ন উদ্যোগ, ফারাক্কা চুক্তি স্বাক্ষরে প্রেসিডেন্ট জিয়াউর রহমানের ভূমিকা, এবং আন্তর্জাতিক সম্পর্ক উন্নয়নে প্রেসিডেন্ট জিয়াউর রহমান শীর্ষক তিনটি বইয়ের নতুন সংস্করণের মোড়ক উন্মোচন করা হয়।\nঅনুষ্ঠানে মির্জা ফখরুল বলেন, জিয়াউর রহমান সব সময় সমঝোতার রাজনীতি করতেন। তিনি নানান মত-পথকে সম্মান দিতেন। তিনি যখন রাষ্ট্রের দায়িত্ব নিয়েছিলেন তখন দেশের অর্থনীতি ছিল ভয়াবহ খারাপ। একটি ব্যর্থ রাষ্ট্রকে নিজ নেতৃত্বগুণে তিনি টেনে তুলে এনেছেন।\nবিএনপির মহাসচিব আরও বলেন, এখন সুযোগ এসেছে, শহীদ জিয়ার চিন্তা ও কাজগুলোকে জনগণের কাছে বিশেষ করে নতুন প্রজন্মের কাছে তুলে ধরার। নতুন প্রজন্ম তাঁর সম্পর্কে যত জানতে পারবে তত দ্রুত শিখতে পারবে যে চ্যালেঞ্জ কিভাবে মোকাবেলা করতে হয়।\nআলোচনা সভায় সভাপ্রধানের বক্তব্যে বিশিষ্ট শিক্ষাবিদ ও অর্থনীতিবিদ ড. মাহবুব উল্লাহ বলেন, জিয়াউর রহমান ছিলেন দলীয় সংকীর্ণতার উর্ধ্বে। রাষ্ট্রের প্রয়োজনে সততা প্রদর্শন করা এবং দুর্নীতিমুক্ত থাকা দরকার। সেটি জিয়াউর রহমান সাহেবের ছিল।\nঅধ্যাপক মাহবুব উল্লাহ জাতিকে বিভক্ত না হয়ে ঐক্যবদ্ধ হওয়ার আহবান জানান।\nপিআইবির মহাপরিচালক ফারুক ওয়াসিফ বলেন, শহীদ রাষ্ট্রপতি জিয়াউর রহমানের চিন্তা ও কাজের যে আলোচনা সেসময়ের সংবাদপত্রে প্রকাশিত হয়েছিল, তা শুধু একটি দলের দৃষ্টিভঙ্গী ছিল না।\nআমাদের যে বাংলাদেশপন্থা, তারও সূচনাকারী জিয়াউর রহমান, বলেন ফারুক ওয়াসিফ।\nতিনি আরও বলেন, আমরা কোনো দেশের বিরুদ্ধের রাজনীতি করতে চাই না। বিরোধীতার রাজনীতি একটা নেগেটিভ রাজনীতি। রাজনীতি হতে হবে পজিটিভ। আমি শুধু ঘৃণার প্রচার করবো না, আমার মানুষের জন্য কী বলবার আছে? এটাই তো রাষ্ট্রের নীতি হওয়া দরকার। সেটাই তো আসলে পন্থা। সেটাই হচ্ছে সরল পথ। সেটাই হচ্ছে বাংলাদেশ পন্থা। সেই আলোচনার জন্য ইতিহাসের উপাদান হিসেবে বইগুলো থাকবে।\nআলোচনা সভায় আরও বক্তব্য রাখেন, বাংলাদেশ সাংবাদিক কল্যাণ ট্রাস্টের ব্যববস্থাপনা পরিচালক মুহাম্মদ আব্দুল্লাহ, দৈনিক দিনকাল ডিজিটালের নির্বাহী সম্পাদক আতিকুর রহমান রুমন, বিএনপির ভারপ্রাপ্ত চেয়ারম্যান তারেক রহমানের উপদেষ্টা ড. মাহদী আমিন, বাংলাদেশ রিসার্চ অ্যানালাইসিস অ্যান্ড ইনফরমেশন নেটওয়ার্ক প্রধান সফিকুর রহমান, বিশিষ্ট মিডিয়া ব্যক্তিত্ব ডা. সাখাওয়াত হোসেন সায়ন্থ, এবং গবেষক ও সাংবাদিক এহসান মাহমুদ প্রমুখ। আলোচনা সভাটি সঞ্চলনা করেন পিআইবির মহাপরিচালক ফারুক ওয়াসিফ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdawotsfuesd",
    "title": "একীভূত পাঁচ ব্যাংকের শেয়ার শূন্য করার নির্দেশ",
    "publication_date": "2025-12-22T19:50:54+06:00",
    "keywords": "ব্যাংক,আমার-দেশ,বাংলাদেশ-ব্যাংক",
    "body": "একীভূতকরণ প্রক্রিয়ায় থাকা পাঁচটি শরিয়াহভিত্তিক ব্যাংকের শেয়ারহোল্ডারদের শেয়ারের মূল্য শূন্য করার নির্দেশ দিয়েছে বাংলাদেশ ব্যাংক। এসব ব্যাংকের শেয়ারের নেট অ্যাসেট ভ্যালু (এনএভি) ঋণাত্মক হয়ে যাওয়ায় এ সিদ্ধান্ত নেওয়া হয়েছে। সোমবার কেন্দ্রীয় ব্যাংক থেকে পাঁচটি ব্যাংকের কাছে এ সংক্রান্ত একটি চিঠি পাঠানো হয়।\nব্যাংকগুলো হলো— ফার্স্ট সিকিউরিটি ইসলামী ব্যাংক, সোশ্যাল ইসলামী ব্যাংক, গ্লোবাল ইসলামী ব্যাংক, ইউনিয়ন ব্যাংক এবং এক্সিম ব্যাংক।\nবাংলাদেশ ব্যাংকের নির্বাহী পরিচালক ও মুখপাত্র আরিফ হোসেন খান বলেন, চিঠির মাধ্যমে এসব ব্যাংককে তাদের সব শেয়ার শূন্য ঘোষণা করতে বলা হয়েছে। ব্যাংক রেজুলেশন অধ্যাদেশ ২০২৫ অনুযায়ী কেন্দ্রীয় ব্যাংক এই সিদ্ধান্ত নিয়েছে।\nতিনি জানান, একটি মূল্যায়নে দেখা গেছে, পাঁচটি ব্যাংকের শেয়ারের মূল্য ঋণাত্মক। সে কারণেই শেয়ারহোল্ডারদের শেয়ার শূন্য করার নির্দেশনা দেওয়া হয়েছে।\nএকটি ব্যাংকের প্রশাসক আমার দেশ-কে জানান, তারা কেন্দ্রীয় ব্যাংকের চিঠি পেয়েছেন। পেইড-আপ ক্যাপিটাল শূন্য করে তা জানাতে বলা হয়েছে। এ ক্ষেত্রে ঢাকা স্টক এক্সচেঞ্জ (ডিএসই), চট্টগ্রাম স্টক এক্সচেঞ্জ (সিএসই) এবং রেজিস্ট্রার অব জয়েন্ট স্টক কোম্পানিজ অ্যান্ড ফার্মস (আরজেএসসি)-এর কোনো অনুমতি নেওয়ার প্রয়োজন নেই।\nচলতি বছরের নভেম্বর মাসে বাংলাদেশ ব্যাংকের গভর্নর আহসান এইচ মনসুর এক সংবাদ সম্মেলনে বলেন, পাঁচটি ব্যাংকের শেয়ারহোল্ডাররা নতুন ব্যাংকে কোনো অংশীদারিত্ব পাবেন না। কারণ প্রতি শেয়ারের নিট সম্পদ মূল্য ইতোমধ্যে ৩৫০ টাকা থেকে ৪২০ টাকা পর্যন্ত ঋণাত্মক হয়ে গেছে। আন্তর্জাতিক নিয়ম অনুযায়ী শেয়ারহোল্ডারদের দায়ভার বহন করতে হয়। যেহেতু পুঁজি নেগেটিভ, তাই সব শেয়ার শূন্য করা হবে।\nতিনি আরো বলেন, কেন্দ্রীয় ব্যাংক শেয়ারহোল্ডারদের বিষয়টি বিবেচনায় নিচ্ছে না, কারণ তাদের ইকুইটি শূন্য। একীভূত ব্যাংকগুলোর কোনো শেয়ারহোল্ডারই কোনো আর্থিক সুবিধা পাবেন না।\nএই উদ্যোগের ফলে একীভূত হওয়া পাঁচটি সংকটগ্রস্ত শরিয়াহভিত্তিক ব্যাংকের শেয়ারহোল্ডাররা শত শত কোটি টাকার ক্ষতির মুখে পড়েছেন।\nবাংলাদেশ ব্যাংকের একীভূতকরণ আদেশের পর গত মাসে ঢাকা ও চট্টগ্রাম স্টক এক্সচেঞ্জে এসব ব্যাংকের শেয়ারের লেনদেন স্থগিত করা হয়।\nগত ৩০ নভেম্বর বাংলাদেশ ব্যাংক পাঁচটি দুর্বল ইসলামী ব্যাংক একীভূত করে গঠিত সম্মিলিত ইসলামী ব্যাংক পিএলসি-কে চূড়ান্ত লাইসেন্স দেয়। এর মাধ্যমে এটি দেশের সবচেয়ে বড় রাষ্ট্রায়ত্ত শরিয়াহভিত্তিক ব্যাংক হিসেবে আত্মপ্রকাশ করে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdzmd8z0amek",
    "title": "ইসরাইলের উদ্বেগের মাঝেই ক্ষেপণাস্ত্র ইস্যুতে কঠোর অবস্থানে তেহরান",
    "publication_date": "2025-12-22T19:47:49+06:00",
    "keywords": "আমার-দেশ,ইরান,ইরান-ইসরাইল-যুদ্ধ",
    "body": "ইরান জোর দিয়ে বলেছে যে তাদের ক্ষেপণাস্ত্র কর্মসূচি কেবল বাইরে আক্রমণ ঠেকানোর জন্য প্রতিরক্ষামূলক হিসেবে তৈরি করা হয়েছে। তাই তাদের অস্ত্রাগারের অস্তিত্ব নিয়ে কোনো বিতর্ক থাকতে পারে না। সোমবার ইরানের পররাষ্ট্র মন্ত্রণালয় এক সংবাদ সম্মেলনে এমনটি জানিয়েছে।\nজুন মাসে মধ্যে সংঘটিত ১২ দিনের যুদ্ধের সময় ইসরাইল ইরানের ব্যালিস্টিক ক্ষেপণাস্ত্র এবং তার পারমাণবিক কর্মসূচিকে প্রধান হুমকি হিসেবে উপস্থাপন করেছিল। এরপর থেকে এই অবকাঠামোগুলো আলোচনা কেন্দ্র পরিণত করেছে ইসরাইল।\nইরানের পররাষ্ট্র মন্ত্রণালয়ের মুখপাত্র ইসমাইল বাকাই সাপ্তাহিক সংবাদ সম্মেলনে বলেছেন, ‘ইরানের ক্ষেপণাস্ত্র কর্মসূচি আলোচনার জন্য নয়, বরং ইরানের ভূখণ্ড রক্ষার জন্য তৈরি করা হয়েছিল,\n\"অতএব, ইরান আক্রমণের যেকোনো চিন্তাভাবনা থেকে বিরত রাখার জন্য তৈরি করা হয়েছে ইরানের প্রতিরক্ষা ক্ষমতা, তা এমন কোনো বিষয় নয় যা নিয়ে আলোচনা করা যেতে পারে।\"\nইরানের ব্যালিস্টিক ক্ষমতা ইসরাইলকে আঘাত করার দূরত্বে নিয়ে গেছে, এবং জুন মাসে যুদ্ধের ইসরাইলের অভূতপূর্ব আক্রমণের পর, তেহরান ইসরাইলি শহরগুলিতে ক্ষেপণাস্ত্র এবং ড্রোনের মাধ্যমে প্রতিক্রিয়া জানায়।\nমার্কিন সম্প্রচারক এনবিসির মতে, যুদ্ধের পর ইরান তার ক্ষেপণাস্ত্র উৎপাদন পুনর্নির্মাণ এবং সম্প্রসারণ করতে চাইছে, যার কারণে ইসরাইল ক্রমশ উদ্বিগ্ন হয়ে উঠছে। ইরানের সেই প্রচেষ্টাকে বানচাল করার জন্য আবারো আক্রমণ করার চেষ্টা করতে পারে ইসরাইল।\nসাম্প্রতিক যুদ্ধের সময়, ইসরাইল ইরানের সামরিক স্থাপনা, পারমাণবিক স্থাপনা এবং আবাসিক এলাকায় হামলা চালিয়ে ১,০০০ জনেরও বেশি মানুষ হত্যা করেছে।\nঅন্যদিকে ইসরাইল জানিয়েছে, তাদের ভূখণ্ডের অভ্যন্তরে ৫০টিরও বেশি ইরানি ক্ষেপণাস্ত্র হামলা হয়েছে এর ফলে ২৮ জন মারা গেছে।\nএছাড়া যুদ্ধবিরতি ঘোষণা করার আগে মার্কিন যুক্তরাষ্ট্র ইরানের পারমাণবিক স্থাপনাগুলিতে হামলা চালিয়ে তার মিত্রের সাথে সংক্ষিপ্ত সময়ের জন্য যোগ দিয়েছিল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amdqmmip1yfe2",
    "title": "মদনে সরকারি রাস্তা কেটে দিলো আ.লীগ নেতা",
    "publication_date": "2025-12-22T19:47:29+06:00",
    "keywords": "আওয়ামী-লীগ,আমার-দেশ,নেত্রকোনা",
    "body": "নেত্রকোণা মদন পৌর শহরের ৬ নম্বর ওয়ার্ডের হাজেরা আজিজ কলেজ রোড নামক সরকারি রাস্তা কাটার অভিযোগ উঠেছে আওয়ামী লীগ নেতা মঞ্জুরুল হকের বিরুদ্ধে। সোমবার দুপুরে নিজে দাঁড়িয়ে থেকে ভেকু দিয়ে রাস্তাটি কাটা শুরু করেন তিনি।\nমঞ্জুরুল হক মদন পৌরসভার ৭ নম্বর ওয়ার্ডের বাসিন্দা। তিনি সাবেক সেনা কর্মকর্তা। মঞ্জুরুল হক নেত্রকোণা-৪ (মদন-মোহনগঞ্জ ও খালিয়াজুরী) আসনে একাধিকবার নৌকার মনোনয়ন চেয়েও পাননি।\nমদন পৌরসভা কার্যালয় সূত্রে জানা গেছে, গত ৫ বছর আগে গ্রামীণ অবকাঠামো রক্ষণাবেক্ষণ প্রকল্পের আওতায় ৬ নম্বর ওয়ার্ডের কোর্ট ভবন এলাকায় প্রায় ১ কিলোমিটার রাস্তাটি নির্মাণ করে মদন পৌরসভা। নবনির্মিত রাস্তা দিয়ে ওই এলাকার লোকজন দীর্ঘদিন ধরে যাতায়াত করছেন। রাস্তাটি কাটা হলে ওই এলাকার লোকজন যাতায়াতসহ নানা ধরনের অসুবিধার সম্মুখীন হবেন।\nস্থানীয়রা জানান, মঞ্জুরুল হক ৬ বার আওয়ামী লীগের সংসদ সদস্য হতে মনোনয়ন চেয়েও পাননি। রাস্তাটি নির্মাণ করার পর ওই এলাকায় তার মায়ের নামে একটি কলেজ প্রতিষ্ঠা করতে চেয়েছিলেন। আওয়ামী লীগ সরকার পতনের পর থেকে তিনি কলেজ প্রতিষ্ঠা করতে অনিচ্ছা প্রকাশ করেন। এরপর তিনি রাস্তা কাটার চেষ্টা করেন। সোমবার নিজের প্রভাব কাটিয়ে রাস্তাটি কেটে ফেলেছেন। প্রশাসন যেন তার বিরুদ্ধে দ্রুত আইনগত ব্যবস্থা নেয়, সেই দাবি জানান স্থানীয়রা।\nএ ব্যাপারে আওয়ামী লীগ নেতা ও সাবেক সেনা কর্মকর্তা মঞ্জুরুল হক জানান, “রাস্তাটি আমার জমির ওপর দিয়ে নেওয়া হয়েছে। তাই রাস্তাটি কাটা হচ্ছে। রাস্তার জায়গা শুধু আমি দেব না, অন্য জমির মালিকদেরও জায়গা দিতে হবে। বিষয়টি নিয়ে উপজেলা নির্বাহী কর্মকর্তার সাথে আলোচনা করেছি।”\nমদন পৌরসভার উপ-সহকারী প্রকৌশলী জামিল হাসান বলেন, “কোর্ট ভবন এলাকায় রাস্তাটি প্রায় ৫/৬ বছর আগে পৌরসভা নির্মাণ করে। রাস্তাটি কেটে ফেলার সংবাদ পেয়ে আমি গিয়ে নিষেধ করার পরেও তিনি শোনেননি। পরে বিষয়টি কর্তৃপক্ষকে অবগত করেছি।”\nএ ব্যাপারে মদন উপজেলা সহকারী কমিশনার (ভূমি) শাওলিন নাহার জানান, পৌরসভার রাস্তা কাটার বিষয়টি শুনেছি। সংশ্লিষ্ট নায়েবকে পাঠিয়ে কাজ বন্ধ করা হয়েছে।\nএ ব্যাপারে নেত্রকোণা জেলা প্রশাসক মো. সাইফুর রহমান জানান, মদন পৌরসভার একটি রাস্তা কাটার বিষয়টি আমি শুনেছি। এ ব্যাপারে ব্যবস্থা নিতে নির্দেশ দেওয়া হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdxepxblfoli",
    "title": "নবীন শিল্পী চারুকলা প্রদর্শনীর সময় বাড়লো",
    "publication_date": "2025-12-22T19:46:28+06:00",
    "keywords": "বাংলাদেশ-শিল্পকলা-একাডেমি,প্রদর্শনী",
    "body": "বাংলাদেশ শিল্পকলা একাডেমির চারুকলা বিভাগ কর্তৃক আয়োজিত ‘২৪তম নবীন শিল্পী চারুকলা প্রদর্শনী ২০২৫’-এর সময় দুইদিন বৃদ্ধি করা হয়েছে। আগামী বুধবার, ২৪ ডিসেম্বর, বিকাল ৫ ঘটিকায় জাতীয় চিত্রশালা প্লাজায় আয়োজন করা হবে সমাপনী অনুষ্ঠানের।\nসমাপনী অনুষ্ঠানে সভাপতিত্ব এবং প্রদর্শনীর ক্যাটালগের মোড়ক উন্মোচন করবেন বাংলাদেশ শিল্পকলা একাডেমির মহাপরিচালক বরেণ্য কবি ও সাংস্কৃতিক ব্যক্তিত্ব শেখ রেজাউদ্দিন আহমেদ (রেজাউদ্দিন স্টালিন)।\nঅনুষ্ঠানে প্রদর্শনী রিভিউ বিষয়ক আলোচনা করবেন জগন্নাথ বিশ্ববিদ্যালয়ের সহকারী অধ্যাপক শিল্পী মোহাম্মদ জাহিদুল হক। এছাড়াও আলোচনা করবেন ঢাকা বিশ্ববিদ্যালয়ের চারুকলা অনুষদের সহযোগী অধ্যাপক শিল্পী রেজা আসাদ আল হুদা অনুপম এবং শিল্পী ও শিল্প সমালোচক মো. বজলুর রশিদ শাওন। এতে স্বাগত বক্তব্য প্রদান করবেন চারুকলা বিভাগের পরিচালক আব্দুল হালিম চঞ্চল।\nগত ১১ ডিসেম্বর উদ্বোধন করা হয় ‘২৪তম নবীন শিল্পী চারুকলা প্রদর্শনী ২০২৫’। উদ্বোধনের পর সকাল ১১টা থেকে রাত ৮টা পর্যন্ত জাতীয় চিত্রশালার ২, ৩, ৪, ৬ ও ৭ নম্বর গ্যালারিতে এ প্রদর্শনী চলছে। এ বছর উন্মুক্ত আহ্বানের মাধ্যমে নবীন (বয়স ২১ থেকে ৩৫ বছর) ৬৮১জন শিল্পীর ১৩৯৩টি শিল্পকর্ম জমা পড়ে যেখান থেকে শিল্পকর্ম বাছাই কমিটি ১৯১ জন শিল্পীর ২১৫টি শিল্পকর্ম প্রদর্শনীর জন্য নির্বাচন করেন। এই প্রদর্শনীতে বিভিন্ন মাধ্যম যেমন: চিত্রকলা, ভাস্কর্য, প্রাচ্যকলা, কারুশিল্প, মৃৎশিল্প, আলোকচিত্র, স্থাপনাশিল্প, পারফরমেন্স আর্ট, নিউ মিডিয়া আর্টসহ চারুশিল্পের প্রায় সকল মাধ্যমের শিল্পকর্ম অন্তর্ভুক্ত রয়েছে। বাছাইকৃত ১৯১ জন শিল্পীকে পুরস্কারের আওতায় এনে মোট ১০টি শিল্পকর্মের জন্য পুরস্কার প্রদান করা হয়।\n‘নবীন শিল্পী চারুকলা পুরস্কার ২০২৫’ হিসেবে নগদ ২,০০,০০০/-(দুই লক্ষ) টাকা ও ১টি গোল্ড কোটেড মেডেল, ২য় পুরস্কার নগদ ১,৫০,০০০/-(এক লক্ষ পঞ্চাশ হাজার) টাকা, ৩য় পুরস্কার নগদ ১,০০,০০০/-(এক লক্ষ) টাকা এবং সম্মানসূচক পুরস্কার ৭টি প্রতিটির মূল্যমান ৭৫,০০০/-(পঁচাত্তর হাজার) টাকা প্রদান করা হয়।\n২টি বিশেষ কিউরেটেড শিল্প-উপস্থাপনা এবারের ‘২৪তম নবীন শিল্পী চারুকলা প্রদর্শনী ২০২৫’ এর বিশেষ সংযোজন। বাংলাদেশ শিল্পকলা একাডেমির আমন্ত্রণে প্রতিবারের মতো এবারেও প্রদর্শনীতে বাংলাদেশের মোট ৮টি বিশ্ববিদ্যালয় যেমন: ঢাকা বিশ্ববিদ্যালয়, রাজশাহী বিশ্ববিদ্যালয়, চট্টগ্রাম বিশ্ববিদ্যালয়, জাহাঙ্গীরনগর বিশ্ববিদ্যালয়, খুলনা বিশ্ববিদ্যালয়, জগন্নাথ বিশ্ববিদ্যালয়, জাতীয় কবি কাজী নজরুল ইসলাম বিশ্ববিদ্যালয়, শান্ত-মারিয়াম ইউনিভার্সিটি অব ক্রিয়েটিভ টেকনোলজি এর চারুকলা অনুষদ এবং শিল্পশিক্ষা প্রতিষ্ঠান বুলবুল একাডেমি অব ফাইন আর্টস (বাফা) তাদের শিল্পকর্মের ‘কিউরেটেড শো’ উপস্থাপন করেছে।\nএবারের আয়োজনে নতুন সংযোজন “রূপান্তর” শিরোনামে ১২ জন আমন্ত্রিত তরুণ শিল্পীর কিউরেটেড উপস্থাপনা। উল্লেখ্য আন্তর্জাতিক দৃশ্যশিল্পের প্রদর্শনীতে বাছাইকৃত শিল্পীদের এমন কিউরেটেড প্রদর্শনীর প্রচলন দীর্ঘদিনের হলেও বাংলাদেশ শিল্পকলা একাডেমির এই উদ্যোগ এবারই প্রথম। কিউরেটর মঞ্জুর আহমেদ-কে একাডেমি কর্তৃক কিউরেটর হিসাবে নিযুক্ত করা হয়েছিল। তাঁর অধীনে আরও ৩ জন সহকারী কিউরেটর অন্তর্ভুক্ত করে এই “কিউরেটেড শো” সম্পন্ন করা হয়েছে।\nউল্লেখ্য যে, ‘নবীন শিল্পী চারুকলা প্রদর্শনী’ হলো চারুকলা বিষয়ক একটি নিয়মিত জাতীয় আয়োজন। ১৯৭৫ সাল থেকে শুরু হয়ে অদ্যাবধি দেশের শিল্পকলা বিকাশে এ আয়োজন অনুষ্ঠিত হয়ে আসছে। বরেণ্য বহু শিল্পী এ প্রদর্শনীর মাধ্যমে তাঁদের সৃজনশীল প্রতিভা প্রকাশের মাধ্যমে পরিচিতি লাভ করেন এবং পরবর্তীকালে তাঁরা চারুশিল্পে দেশে-বিদেশে পুরস্কৃত ও প্রশংসিত হয়েছেন। বাংলাদেশের সুনাম অর্জনে ভূমিকা রেখেছেন। একাডেমির প্রথম নবীন শিল্পী চারুকলা প্রদর্শনীতে অতিথি হিসেবে উপস্থিত ছিলেন শিল্পাচার্য জয়নুল আবেদিন ও বরেণ্য চিত্রশিল্পী পটুয়া কামরুল হাসান। এবার অনুষ্ঠিত হচ্ছে নবীন শিল্পী চারুকলা প্রদর্শনীর ২৪তম আয়োজন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdx6zsvxdx6k",
    "title": "বাংলাদেশের শাটলারদের হতাশাময় দিন",
    "publication_date": "2025-12-22T19:42:33+06:00",
    "keywords": null,
    "body": "আজ শুরু হওয়া ইউনেক্স-সানরাইজ বাংলাদেশ ইন্টারন্যাশনাল ব্যাডমিন্টন সিরিজে প্রথম দিনটা হতাশায় কেটেছে স্বাগতিক শাটলারদের। শহীদ তাজউদ্দিন আহমেদ ইনডোর স্টেডিয়ামে সিরিজের পুরুষ ও নারী এককে জিততে পারেননি বাংলাদেশের কেউই। শুধুমাত্র কোয়ালিফিকেশন রাউন্ডে তারকা শাটলার আইমান ইবনে জামান ছিলেন ব্যতিক্রম। প্রতিপক্ষ না আসায় পরবর্তী রাউন্ডে উন্নীত হয়েছেন এই শাটলার। আজ আল আমিন জুমার, ঊর্মি আক্তার, মোয়াজ্জেম হোসেন অহিদুল, আইমান ইবনে জামানরা কোর্টে নামবেন।\nসকালে নারী এককে শুরুতে কোর্টে নামেন জেরিন ইকবাল মোহনা। ভিয়েতনামের প্রতিযোগীর সামনে দাঁড়াতেই পারেননি। ২১-৩ ও ২১-৯ পয়েন্টের ব্যবধানে হেরে গেছেন তিনি। পুরুষ দ্বৈতে দারুণ পারফর্ম করা আকিব সুলাইমানও হতাশ করেছেন। সিরিজের প্রথম ম্যাচে ভারতের রিয়ান রঞ্জনের কাছে ২১-৮ ও ২১-১৬ পয়েন্টের ব্যবধানে হেরেছেন তিনি। জিততে পারেননি মোস্তাকিম হোসেনও। মালয়েশিয়ার প্রতিযোগী কং ঝিংয়ের বিরুদ্ধে প্রথম সেট লড়াই করে হারলেও ২২-২০, পরের সেট ২১-১৫ পয়েন্টে হেরে সিরিজের পুরুষ একক থেকে বিদায় নেন মোস্তাকিম।\nএদিকে নারী এককে বাংলাদেশের স্মৃতি রাজবংশী ভারতের নিশু মালিকের বিপক্ষে হেরেছেন। প্রথম সেট কোনো প্রতিদ্বন্দ্বীতার গড়তে না পারলেও, দ্বিতীয় সেটে দারুণ লড়াই করেন। তবে ভারতের কাছে স্মৃতি ২১-১১ ও ২১-১৯ পয়েন্টে হেরে যান। আর পুরুষ এককে লিকা পোদ্দারও হেরেছেন। ভারতের বালা রেড্ডির কাছে ২১-১৯ ও ২১-১৩ পয়েন্টে হেরে যান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdllr1kfjyev",
    "title": "‘অ্যালায়েন্স অব ইউনিভার্সিটিজ ইন আশুলিয়া’-এর উচ্চপর্যায়ের সভা অনুষ্ঠিত",
    "publication_date": "2025-12-22T19:34:53+06:00",
    "keywords": "আমার-দেশ,মানারাত-ইন্টারন্যাশনাল-ইউনিভার্সিটি,ড্যাফোডিল",
    "body": "আশুলিয়া অঞ্চলের বেসরকারি বিশ্ববিদ্যালয়সমূহের সমন্বয়ে গঠিত ‘অ্যালায়েন্স অব ইউনিভার্সিটিজ ইন আশুলিয়া’–এর উচ্চপর্যায়ের সভা অনুষ্ঠিত হয়েছে। পূর্বনির্ধারিত সময় অনুযায়ী সোমবার, ২২ ডিসেম্বর আশুলিয়ায় মানারাত ইন্টারন্যাশনাল ইউনিভার্সিটির স্থায়ী ক্যাম্পাসের সভাকক্ষে এ সভা অনুষ্ঠিত হয়।\nসভায় মানারাত ইন্টারন্যাশনাল ইউনিভার্সিটির ভাইস-চ্যান্সেলর ও আন্তর্জাতিক খ্যাতিসম্পন্ন পরিবেশবিজ্ঞানী প্রফেসর ড. মোহাম্মদ আবদুর রব সভাপতিত্ব করেন। এতে অন্যান্যদের মধ্যে উপস্থিত ছিলেন এশিয়ান ইউনিভার্সিটি অব বাংলাদেশের উপাচার্য এমেরিটাস প্রফেসর ড. শাহজাহান খান, ড্যাফোডিল ইন্টারন্যাশনাল ইউনিভার্সিটির উপাচার্য প্রফেসর ড. এম. আর. কবির, ইস্টার্ন ইউনিভার্সিটির উপাচার্য প্রফেসর ড. ফরিদ আহমদ সোবহানী। এছাড়াও সংশ্লিষ্ট বিশ্ববিদ্যালয়সমূহের উপ-উপাচার্য, ট্রেজারার ও রেজিস্ট্রারবৃন্দ সভায় অংশগ্রহণ করেন।\nসভায় ইতোপূর্বে স্বাক্ষরিত সমঝোতা স্মারক (এমওইউ)–এর সিদ্ধান্তসমূহের অগ্রগতি, বাস্তবায়ন ও ভবিষ্যৎ কর্মপন্থা নিয়ে আলোচনা করা হয়। পাশাপাশি আশুলিয়া অঞ্চলের সামগ্রিক শিক্ষা ও অবকাঠামোগত উন্নয়ন সংক্রান্ত আরও কয়েকটি গুরুত্বপূর্ণ বিষয়ে আলোচনা ও সিদ্ধান্ত গ্রহণ করা হয়।\nসিদ্ধান্তসমূহ হলো—\nবিশ্ববিদ্যালয়সমূহের আশপাশের এলাকাকে মাদকমুক্ত এলাকা হিসেবে গড়ে তুলতে অভিন্ন কর্মকৌশল নির্ধারণ।\nবিরুলিয়া থেকে চারাবাগ পর্যন্ত সড়ক সম্প্রসারণ এবং শিক্ষার্থীদের নির্বিঘ্ন চলাচল নিশ্চিত করতে সম্মিলিত উদ্যোগ গ্রহণ।\nআকরাইন মোড়ের যানজট নিরসনে সড়ক বিভাগের সঙ্গে সমন্বয়।\nবিশ্ববিদ্যালয়গুলোর মধ্যে গবেষণামূলক কার্যক্রম ও অভিজ্ঞতা বিনিময়।\nআইনশৃঙ্খলা পরিস্থিতির উন্নয়ন ও যেকোনো উদ্ভূত পরিস্থিতি মোকাবেলায় পুলিশ ফাঁড়ি স্থাপনের উদ্যোগ।\nনিরবচ্ছিন্ন বিদ্যুৎ সরবরাহ নিশ্চিত করতে বিদ্যুৎ বিভাগের সংশ্লিষ্ট দপ্তরের সহযোগিতা কামনা।\nআশুলিয়াকে ‘হায়ার এডুকেশন জোন’ হিসেবে প্রতিষ্ঠার বিষয়ে আলোচনা।\nবিশ্ববিদ্যালয়গুলোর মধ্যে পারস্পরিক যোগাযোগ ও সহযোগিতা বৃদ্ধি।\nপাঁচটি বিশ্ববিদ্যালয়ের প্রক্টোরিয়াল বডির সদস্যদের সমন্বয়ে যৌথ প্রক্টোরিয়াল টিম গঠন।\nপ্রসঙ্গত, আশুলিয়া অঞ্চলকে একটি হায়ার এডুকেশন সিটি হিসেবে গড়ে তোলার লক্ষ্যে গত ২৫ অক্টোবর ২০২৫ তারিখে এ অঞ্চলে অবস্থিত পাঁচটি বেসরকারি বিশ্ববিদ্যালয়ের মধ্যে ইস্টার্ন ইউনিভার্সিটি ক্যাম্পাসে একটি ঐতিহাসিক সমঝোতা স্মারক (এমওইউ) স্বাক্ষরিত হয়। এই সমঝোতার আলোকে ‘অ্যালায়েন্স অব ইউনিভার্সিটিজ ইন আশুলিয়া’ গঠিত হয়। বিশ্ববিদ্যালয়গুলো হলো— এশিয়ান ইউনিভার্সিটি অব বাংলাদেশ, মানারাত ইন্টারন্যাশনাল ইউনিভার্সিটি, ড্যাফোডিল ইন্টারন্যাশনাল ইউনিভার্সিটি, সিটি ইউনিভার্সিটি ও ইস্টার্ন ইউনিভার্সিটি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdujoaeufxhy",
    "title": "হাদির পাশে দাঁড়ানোর মতো এই বাংলাদেশে কেউ নেই: রাবি উপাচার্য",
    "publication_date": "2025-12-22T19:32:35+06:00",
    "keywords": "আমার-দেশ,রাজশাহী",
    "body": "রাজশাহী বিশ্ববিদ্যালয় উপাচার্য প্রফেসর ড. সালেহ্ হাসান নকীব বলেছেন, ৩২ বছর বয়সী হাদির পাশে দাঁড়ানোর মতো বর্তমানে এই বাংলাদেশে কেউ নেই। সম্ভবত বাংলাদেশে তার মতো এমন কোনো মানুষ ছিল না যে বাংলাদেশের সকল পর্যায়ের মানুষের ভালোবাসায় সিক্ত হয়েছিল।\nসোমবার বিকেলে রাকসুর আয়োজনে বিশ্ববিদ্যালয়ের সিনেট ভবনে অনুষ্ঠিত ‘বুদ্ধিবৃত্তিক, সাংস্কৃতিক ও ইনসাফের বাংলাদেশ বিনির্মাণের লড়াইয়ে পথপ্রদর্শক একজন হাদি’ শীর্ষক সেমিনারে প্রধান অতিথির বক্তব্যে তিনি এসব মন্তব্য করেন।\nউপাচার্য বলেন, ইনসাফ প্রতিষ্ঠা করতে গেলে নিজের সাথেই নিজেরই লড়াই করতে হবে৷ ইনসাফ মানে এই না যে আমি আমার বন্ধুর জন্য কিছু করবো, ইনসাফ মানে এই যে আমি মানুষের অধিকার কীভাবে রক্ষা করবো। মানুষের অধিকার রক্ষা করতে গেলে নিশ্চয় তোমার ক্ষতি করার সম্ভাবনা রয়েছে।\nহিংসা বিদ্বেষ করে দেশ এগিয়ে নেওয়া যাবে না মন্তব্য করে তিনি বলেন, 'যারা হাদির অনুসারী বলে দাবি করে তাদের মধ্যেই ইনসাফ নেই, যারা অনুসারী দাবি করে তারা আছে দখলদারিত্ব, ভাগবাটোয়ারার মধ্যে। আমরা হাদির জন্য দোয়া করি, এবং আমি খুব করে চাই যেন হাদির কিছু গুণাবলি বর্তমান তরুণ প্রজন্মের মধ্যে বর্তায়৷'\nঅনুষ্ঠানের বিশেষ অতিথি হিসেবে উপস্থিত ছিলেন ইসলামী বিশ্ববিদ্যালয়ের সাবেক উপাচার্য অধ্যাপক মো. রফিকুল ইসলাম। তিনি বলেন, আমরা হাদির দর্শন প্রত্যক্ষ করেছি। তিনি ছিলেন জুলাই গণঅভ্যুত্থানের অন্যতম নায়ক। দলীয় পরিচয়ের ঊর্ধ্বে উঠে তিনি ইনসাফ-ভিত্তিক সংগ্রাম প্রতিষ্ঠা করতে চেয়েছিলেন। প্রচলিত সামাজিক ব্যবস্থার বাইরে গিয়ে তিনি একটি সুন্দর ও ন্যায্য সমাজব্যবস্থার স্বপ্ন দেখতেন।\nতিনি আরো বলেন, আমরা হাদীকে শুধু স্মরণই করব না, বরং অনুস্মরণ করব যুগ যুগান্তরে। দেশকে নিয়ে তার ভালোবাসা ও চিন্তাভাবনা ছিল অসাধারণ। অল্প বয়সেই তিনি কীভাবে বাংলাদেশকে সামনের দিকে এগিয়ে নেওয়া যায়—সে বিষয়ে গভীর উপলব্ধি অর্জন করেছিলেন। ইতিহাস সম্পর্কে তার জ্ঞান ছিল বিস্তৃত, যা অনেক প্রবীণ রাজনীতিবিদের মধ্যেও দেখা যায় না।\nঅনুষ্ঠানের সভাপতিত্ব করেন রাকসু'র সহ-সভাপতি (ভিপি) মোস্তাকুর রহমান জাহিদ। সভাপতির বক্তব্যে তিনি বলেন, এই দেশে ভারতীয় আধিপত্যবাদ প্রতিষ্ঠিত করতে চাইলে আমরা নতুন করে লক্ষ্য হাদি তৈরি হবো। তিনি বলেন, যারা আজকে ভয় দেখিয়ে শাসন করতে চায়, যে শাসন ফ্যাসিবাদ কায়েমের প্রচেষ্টা চালায়, যে শাসন ভারতীয় আধিপত্যবাদ কায়েম করতে চায়, আমরা তার মুখ চেপে ধরবো ইনশাআল্লাহ।\nঅনুষ্ঠানে বিশেষ অতিথি হিসেবে আরো উপস্থিত ছিলেন বিশ্ববিদ্যালয়ের জনসংযোগ দপ্তরের প্রশাসক অধ্যাপক মো. আখতার হোসেন মজুমদার এবং ছাত্র-উপদেষ্টা অধ্যাপক ড. মো. আমিরুল ইসলাম কনক।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdfijbbasm1g",
    "title": "প্রধান উপদেষ্টার নেতৃত্বে দেশের অর্থনৈতিক অগ্রগতি নিয়ে বৈঠক",
    "publication_date": "2025-12-22T19:31:34+06:00",
    "keywords": "প্রধান-উপদেষ্টা,আমার-দেশ,অর্থনৈতিক",
    "body": "দেশের সার্বিক অর্থনৈতিক অগ্রগতি এবং বাজেট ব্যয় নিয়ে প্রধান উপদেষ্টা প্রফেসর ড. মুহাম্মদ ইউনূসের নেতৃত্বে আজ সোমবার একটি উচ্চপর্যায়ের বৈঠক অনুষ্ঠিত হয়েছে।\nরাষ্ট্রীয় অতিথি ভবন যমুনায় অনুষ্ঠিত বৈঠকে অর্থ উপদেষ্টা সালেহউদ্দিন আহমেদ, পরিকল্পনা উপদেষ্টা ওয়াহিদউদ্দিন মাহমুদ এবং বাংলাদেশ ব্যাংকের গভর্নর আহসান এইচ মনসুর উপস্থিত ছিলেন।\nবৈঠকে দেশের অর্থনীতির সাম্প্রতিক সূচকগুলো পর্যালোচনা করা হয়। আলোচনায় মূল্যস্ফীতি, মজুরি প্রবৃদ্ধি, কৃষি উৎপাদন, বৈদেশিক মুদ্রার রিজার্ভ, চলতি হিসাব, প্রবাস আয়, আমদানি ও শিল্পখাতে ঋণপত্র খোলার অগ্রগতি নিয়ে বিস্তারিত আলোচনা হয়।\nবৈঠকে জানানো হয়, ১২ মাসের গড় হিসাবে দেশের সার্বিক মূল্যস্ফীতি দীর্ঘ সময় পর ২০২৫ সালের নভেম্বরে ৯ শতাংশের নিচে নেমেছে। সর্বশেষ তথ্যে পয়েন্ট-টু-পয়েন্ট ভিত্তিতে নভেম্বরে মূল্যস্ফীতি দাঁড়িয়েছে ৮ দশমিক ২৯ শতাংশে, যা জুন ২০২৫-এর পর থেকে ধারাবাহিকভাবে কমছে। সরকারের সংকোচনমূলক মুদ্রানীতি ও কৃচ্ছ সাধনের ফলে ২০২৬ সালের জুনে মূল্যস্ফীতি ৭ শতাংশের নিচে নামবে বলে আশাবাদ ব্যক্ত করা হয়।\nমজুরি প্রবৃদ্ধি প্রসঙ্গে বৈঠকে জানানো হয়, সাম্প্রতিক মাসগুলোতে মূল্যস্ফীতি ও মজুরি বৃদ্ধির হারের ব্যবধান উল্লেখযোগ্যভাবে কমেছে। নভেম্বরে মূল্যস্ফীতি ও মজুরি প্রবৃদ্ধি যথাক্রমে ৮ দশমিক ২৯ ও ৮ দশমিক ০৪ শতাংশে দাঁড়িয়েছে। এর ফলে আগের বছরগুলোতে উচ্চ মূল্যস্ফীতির কারণে যে প্রকৃত আয় কমে গিয়েছিল, চলতি অর্থবছরে সেখান থেকে ধীরে ধীরে উত্তরণের সম্ভাবনা তৈরি হয়েছে।\nকৃষি খাত নিয়ে আলোচনায় জানানো হয়, যথাযথ প্রণোদনা ও ব্যবস্থাপনার ফলে গত অর্থবছরে বোরো ধানে ভালো ফলন হয়েছে। প্রাকৃতিক দুর্যোগ না হওয়ায় চলতি মৌসুমে আমন ধানের ফলনও সন্তোষজনক হবে বলে আশা করা হচ্ছে। ১৫ ডিসেম্বর পর্যন্ত আমন ধানের উৎপাদন ১৬০ দশমিক ৯৫ লাখ মেট্রিক টনে পৌঁছেছে। বাকি ফসল কর্তন শেষ হলে নির্ধারিত লক্ষ্যমাত্রা ছাড়িয়ে যাওয়ার সম্ভাবনার কথাও উল্লেখ করা হয়। পাশাপাশি, আউশ ধানের উৎপাদন লক্ষ্যমাত্রার তুলনায় কিছুটা কম হলেও আগের অর্থবছরের তুলনায় মোট উৎপাদন ৭ দশমিক ২০ শতাংশ বেড়েছে।\nবৈঠকে জানানো হয়, দেশের অর্থনীতির বিভিন্ন সূচকে যে ভারসাম্যহীনতা ছিল, তা অনেকটাই কাটিয়ে ওঠা সম্ভব হয়েছে।\nআর্থিক ও বৈদেশিক খাতের অগ্রগতি তুলে ধরে বলা হয়, ১৮ ডিসেম্বর পর্যন্ত দেশের গ্রস বৈদেশিক মুদ্রার রিজার্ভ দাঁড়িয়েছে ৩২ দশমিক ৫৭ বিলিয়ন মার্কিন ডলারে, যা ২০২৪ সালের আগস্টে ছিল প্রায় ২৫ বিলিয়ন ডলার। বিনিময় হার স্থিতিশীল হওয়া, প্রবাস আয় বৃদ্ধি এবং সুদের হার বৃদ্ধির ফলে রিজার্ভ আরো বাড়বে বলে আশা করা হচ্ছে।\nচলতি হিসাব প্রসঙ্গে জানানো হয়, টানা কয়েক বছর ঘাটতির পর এ খাতে উল্লেখযোগ্য উন্নতি হয়েছে। ২০২৪-২৫ অর্থবছরের শেষে চলতি হিসাব ঘাটতি নেমে এসেছে মাত্র ১৩৯ মিলিয়ন ডলারে। চলতি অর্থবছরের জুলাই থেকে অক্টোবর সময়ে ঘাটতি ছিল ৭৪৯ মিলিয়ন ডলার।\nপ্রবাস আয় নিয়েও ইতিবাচক তথ্য তুলে ধরা হয়। চলতি অর্থবছরের জুলাই-নভেম্বর সময়ে ৫ লাখ কর্মীর বৈদেশিক নিয়োগ নিশ্চিত হয়েছে, যা আগের অর্থবছরের একই সময়ে ছিল ৩ লাখ ৯৭ হাজার। একই সময়ে প্রবাস আয় এসেছে ১৩ দশমিক ০৪ বিলিয়ন ডলার, যা আগের বছরের তুলনায় ১৭ দশমিক ১৪ শতাংশ বেশি।\nআমদানি খাত নিয়ে আলোচনায় জানানো হয়, উৎপাদনমুখী অর্থনৈতিক কর্মকাণ্ড বাড়াতে আমদানির ওপর আরোপিত কিছু বিধিনিষেধ তুলে নেওয়া হয়েছে। ফলে ২০২৫-২৬ অর্থবছরের জুলাই-নভেম্বর সময়ে আমদানি প্রবৃদ্ধি বেড়ে ৬ দশমিক ১ শতাংশে দাঁড়িয়েছে, যা আগের অর্থবছরে ছিল ঋণাত্মক।\nশিল্পখাতে ঋণপত্র খোলার ক্ষেত্রেও উল্লেখযোগ্য অগ্রগতি হয়েছে বলে বৈঠকে জানানো হয়। মূলধনি যন্ত্রপাতি ও শিল্পের কাঁচামাল আমদানিতে ঋণপত্র খোলার হার বেড়েছে, যা দেশের অর্থনীতিতে আস্থা ফিরে আসার ইঙ্গিত হিসেবে দেখছেন সংশ্লিষ্টরা।\nবৈঠকে অংশগ্রহণকারীরা বলেন, আর্থিক খাতে শৃঙ্খলা ও ব্যবস্থাপনা জোরদার করার ফলে দেশের অর্থনীতির স্থিতিশীলতা ফিরতে শুরু করেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdf6ubhfx1j4",
    "title": "প্রস্তুতি ম্যাচে রংপুরের হার",
    "publication_date": "2025-12-22T19:30:32+06:00",
    "keywords": "ক্রিকেট",
    "body": "বিপিএলের ১২তম আসরের মূল পর্ব শুরুর আগে প্রস্তুতি ম্যাচে মাঠে নেমেছিল রংপুর রাইডার্স ও রাজশাহী ওয়ারিয়র্স। এই ম্যাচে ৫ উইকেটে হেরেছে রংপুর। বসুন্ধরা স্পোর্টস সিটিতে আগে ব্যাট করে ৫ উইকেটে ১৩৬ রান তোলে রংপুর রাইডার্স। জবাবে, ১৮.১ ওভারে জয় নিশ্চিত করে নবাগত রাজশাহী ওয়ারিয়র্স।\nটস হেরে আগে ব্যাট করতে নেমে ইফতেখার হোসেন ইফতির ৪৫ বলে ৫৮ ও তাওহিদ হৃদয়ের ১৯ বলে ২৬ রানে ভর করে ৫ উইকেটে ১৩৬ রানে থামে রংপুরের ইনিংস। ইফতি ৪৫ বলের ইনিংসে হাঁকান ৬ চার ও দুই ছক্কা। এছাড়া হৃদয়ের ব্যাটে আসে তিন চার। আর শেষদিকে মৃত্যুঞ্জয় চৌধুরী ১৮ বলে করেন ২১ রান। রাজশাহীর হয়ে রিপন মন্ডল ও আব্দুল গাফফার সাকলাইন নেন দুইটি করে উইকেট।\nরান তাড়ায় রাজশাহীর হয়ে সর্বোচ্চ ৩২ বলে ৩৪ রান করেন অধিনায়ক নাজমুল হোসেন শান্ত। এছাড়া ওপেনার তানজিদ হাসান তামিমের ব্যাটে আসে ৩১ ও আকবর আলী করেন ২৫ রান। তাতেই ১৮.১ ওভারে জয় নিশ্চিত করে রাজশাহী ওয়ারিয়র্স। রংপুরের হয়ে ৭ রানে দুই উইকেট নেন পেসার আব্দুল হালিম। এছাড়া নাহিদ রানা ২৭ রানে এক উইকেট।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd2phb6abhvp",
    "title": "ঢাকা-১৮ আসনে নাসীরুদ্দীন পাটওয়ারীর পক্ষে মনোনয়ন সংগ্রহ",
    "publication_date": "2025-12-22T19:28:19+06:00",
    "keywords": "আমার-দেশ,এনসিপি,নাসীরুদ্দীন-পাটওয়ারী",
    "body": "আসন্ন ত্রয়োদশ জাতীয় সংসদ নির্বাচনে জাতীয় নাগরিক পার্টি (এনসিপি) থেকে ঢাকা-১৮ আসনে নাসীরুদ্দীন পাটওয়ারীর পক্ষে মনোনয়নপত্র সংগ্রহ করেছেন দলটির নেতাকর্মীরা।\nসোমবার (২২ ডিসেম্বর) উত্তরা আজমপুর কাঁচাবাজারস্থ আঞ্চলিক নির্বাচন কমিশনার অফিস থেকে মনোনয়নপত্র সংগ্রহ করেন তারা।\nএ সময় এনসিপি ঢাকা মহানগর উত্তরের যুগ্ম সদস্যসচিব মো. মান্নান তালুকদার (মাহিন), সহ-সাংগঠনিক সম্পাদক অ্যাডভোকেট রফিকুল ইসলাম প্রিন্সসহ জাতীয় যুবশক্তি এবং ছাত্রশক্তির নেতারা উপস্থিত ছিলেন।\nএই আসনটি ঢাকা উত্তর সিটি করপোরেশনের ১, ১৭, ৪৩, ৪৪, ৪৫, ৪৬, ৪৭, ৪৮, ৪৯, ৫০, ৫১, ৫২, ৫৩ ও ৫৪ নম্বর ওয়ার্ড নিয়ে গঠিত।\nআসনটিতে বিএনপির প্রার্থী এস এম জাহাঙ্গীর এবং জামায়াতে ইসলামীর প্রার্থী অধ্যক্ষ আশরাফুল হক।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdavgdqlyk4p",
    "title": "বগুড়া-৭ আসনে খালেদা জিয়ার পক্ষে মনোনয়নপত্র উত্তোলন",
    "publication_date": "2025-12-22T19:23:43+06:00",
    "keywords": "বিএনপি,আমার-দেশ,বগুড়া",
    "body": "বগুড়া-৭ (গাবতলী-শাজাহানপুর) আসন থেকে দ্বিতীয় দফায় বিএনপি চেয়ারপারসন ও সাবেক প্রধানমন্ত্রী বেগম খালেদা জিয়ার পক্ষে মনোনয়নপত্র উত্তোলন করা হয়েছে।\nসোমবার বেলা ২ টায় গাবতলী উপজেলা নির্বাহী কর্মকর্তার কার্যালয় থেকে বেগম খালেদা জিয়ার পক্ষে মনোনয়নপত্র উত্তোলন করেন বিএনপির চেয়ারপারসনের উপদেষ্টা হেলালুজ্জামান তালুকদার লালু ও গাবতলী উপজেলা বিএনপির সভাপতি মোর্শেদ মিল্টন।\nএসময় উপজেলা বিএনপির সাধারণ সম্পাদক এনামুল হক নতুন, সাবেক পৌর মেয়র সাইফুল ইসলাম, পৌর বিএনপির সভাপতি কায়দোজ্জোহা টিপু, সাধারণ সম্পাদক আব্দুর রহিম পিন্টু, শাজাহানপুর উপজেলা বিএনপির সভাপতি এনামুল হক শাহীনসহ বিএনপি ও অঙ্গ সংগঠনের নেতাকর্মীরা উপস্থিত ছিলেন।\nএরআগে কেন্দ্রীয় শহীদ মিনারে নেতাকর্মীরা বেগম খালেদা জিয়ার সুস্থতা ও দীর্ঘায়ু কামনা করে দোয়া করেন।\nএরপর বিকেল সাড়ে তিনটার দিকে বগুড়া-৭ আসনের শাহজাহানপুর উপজেলা নির্বাহী অফিসারের কার্যালয় থেকে বেগম খালেদা জিয়ার পক্ষে মনোনয়নপত্র উত্তোলন করেন একই নেতাকর্মীরা।\nপ্রসঙ্গত, গতকাল রবিবার বিকেলে বগুড়া জেলা নির্বাচন অফিস থেকে বগুড়া-৭ আসনের নির্বাচনি সমন্বয়ক ও চেয়ারপারসনের উপদেষ্টা হেলালুজ্জামান তালুকদার লালু নেতাকর্মীদের সাথে নিয়ে চেয়ারপারসন বেগম খালেদা জিয়ার প্রথম দফায় মনোনয়ন তুলেছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdsqiqgw6vxu",
    "title": "বিশ্বকে নেতৃত্ব দিতে হলে জ্ঞানের বিকল্প নেই: মতিউর রহমান আকন্দ",
    "publication_date": "2025-12-22T19:06:09+06:00",
    "keywords": "আমার-দেশ,ছাত্রশিবির,জামায়াতে-ইসলামী",
    "body": "জামায়াতে ইসলামীর কেন্দ্রীয় নির্বাহী পরিষদ সদস্য ও ইসলামী ছাত্রশিবিরের সাবেক সভাপতি অ্যাডভোকেট মতিউর রহমান আকন্দ বলেছেন, জ্ঞানের সর্বোৎকৃষ্ট উৎস হলো পবিত্র কোরআন। বিশ্বকে নেতৃত্ব দিতে হলে জ্ঞানের কোনো বিকল্প নেই। ছাত্রশিবির নিয়মিত কার্যক্রমের পাশাপাশি এমন সৃজনশীল আয়োজনের মাধ্যমে ছাত্ররাজনীতিতে ইতিবাচক ধারা সৃষ্টি করবে।\nসোমবার বিকেলে জাতীয় প্রেসক্লাবে ইসলামী ছাত্রশিবিরের উদ্যোগে সদস্য ও সাথীদের জাতীয় পাঠমূল্যায়ন পরীক্ষার পুরস্কার প্রদান অনুষ্ঠানে প্রধান অতিথির বক্তব্যে তিনি এসব কথা বলেন।\nমতিউর রহমান আকন্দ আরো বলেন, বাংলাদেশকে নিয়ে নানা ষড়যন্ত্র চলছে। বিশেষ করে আধিপত্যবাদী শক্তি ভারত তাদের গোয়েন্দা সংস্থার মাধ্যমে উঠে পড়ে লেগেছে। তাদের লক্ষ্য মুসলিম বিশ্ব থেকে বাংলাদেশকে বিচ্ছিন্ন করা। কিন্তু তা তাদের পক্ষে সম্ভব নয়। ইতোমধ্যে বাংলাদেশের অনেক তরুণ যুবক বিশ্বের বিভিন্ন দেশে ইসলামের সুমহান বাণী ছড়িয়ে দিয়েছে, যার মাধ্যমে সারা বিশ্বের সঙ্গে বাংলাদেশের গভীর সম্পর্ক তৈরি হয়েছে। বাংলাদেশে আধিপত্য বিস্তারের লক্ষ্যে ভারত টার্গেট কিলিং শুরু করেছে। তাদের সব ষড়যন্ত্র জীবন দিয়ে হলেও দেশের ছাত্র ও যুবসমাজ রুখে দেবে। ইতোমধ্যে টার্গেট কিলিংয়ের শিকার হয়েছেন শরীফ ওসমান বিন হাদি। অবিলম্বে এই হত্যাকাণ্ডের বিচার নিশ্চিত করতে হবে।\nসভাপতির বক্তব্যে ছাত্রশিবিরের সভাপতি জাহিদুল ইসলাম বলেন, ছাত্রশিবির সারা বছর একটি নির্দিষ্ট সিলেবাসের আলোকে তার জনশক্তিকে জ্ঞানচর্চায় সম্পৃক্ত রাখে। পাঠমূল্যায়ন পরীক্ষার পুরস্কার প্রদান অনুষ্ঠানই একমাত্র আয়োজন নয়; বরং ছাত্রবান্ধব আরো নানা কর্মসূচি নিয়মিত পালন করে থাকে। কুইজ প্রতিযোগিতা, বিতর্ক প্রতিযোগিতা, সাহিত্য ও সংস্কৃতি চর্চা, ক্রীড়া প্রতিযোগিতাসহ নানাবিধ আয়োজন করা হয়। ছাত্রশিবির তরুণ প্রজন্মের মধ্যে পাঠাভ্যাস গড়ে তুলতে ২০ বছরব্যাপী ‘রিডিং মুভমেন্ট’ কর্মসূচি শুরু করেছে, যার মাধ্যমে তরুণ প্রজন্মসহ সব শ্রেণি-পেশার মানুষের মাঝে পড়াশোনার মানসিকতা তৈরি করা হবে।\nশহীদ শরীফ ওসমান হাদি প্রসঙ্গে তিনি বলেন, আধিপত্যবাদের বিরুদ্ধে ওসমান হাদি ছিলেন সংগ্রামী এক অকুতোভয় সৈনিক। তিনি জীবন দিয়ে প্রমাণ করে গেছেন, তরুণ প্রজন্ম কোনো আধিপত্য মেনে নেবে না। ওসমান হাদির জানাজায় অন্তর্বর্তীকালীন সরকারের প্রধান উপদেষ্টার বক্তব্যে এই হত্যাকাণ্ডের বিচারের বিষয়ে কোনো সুনির্দিষ্ট ঘোষণা না আসা হতাশাজনক। অবিলম্বে এই নৃশংস হত্যাকাণ্ডের বিচার সম্পন্ন করতে হবে।\nশিবিরের কেন্দ্রীয় মানবসম্পদ উন্নয়ন সম্পাদক শরীফ মাহমুদের সঞ্চালনায় অনুষ্ঠানে বিশেষ অতিথির বক্তব্য রাখেন বুয়েটের ন্যানোম্যাটেরিয়ালস ও সিরামিক ইঞ্জিনিয়ারিং বিভাগের অধ্যাপক ড. ফখরুল ইসলাম এবং ছাত্রশিবিরের সেক্রেটারি জেনারেল নূরুল ইসলাম সাদ্দাম।\nএছাড়াও বক্তব্য রাখেন ছাত্রশিবিরের কেন্দ্রীয় দপ্তর সম্পাদক সিবগাতুল্লাহ ও প্রচার সম্পাদক আজিজুর রহমান আজাদ। অনুষ্ঠানে উপস্থিত ছিলেন কেন্দ্রীয় সেক্রেটারিয়েট সদস্য ও বিভাগীয় দায়িত্বশীলরা।\nঅনুষ্ঠানে পাঠমূল্যায়ন পরীক্ষায় অংশগ্রহণকারী জাতীয় পর্যায়ে পুরস্কারপ্রাপ্ত ১০ জন কেন্দ্রীয় বিভাগীয় সদস্য, ১০ জন সদস্য এবং ১০ জন সাথীকে পুরস্কৃত করা হয়। পুরস্কারপ্রাপ্তদের মাঝে নগদ অর্থ, ক্রেস্ট ও সার্টিফিকেট প্রদান করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdvh4hkyweeb",
    "title": "বড়দিন উপলক্ষ্যে ২১টি গির্জায় আর্থিক প্রণোদনা দিলো ডিএনসিসি",
    "publication_date": "2025-12-22T19:05:40+06:00",
    "keywords": "আমার-দেশ,ঢাকা-উত্তর-সিটি-করপোরেশন",
    "body": "আসন্ন বড়দিন উপলক্ষ্যে ঢাকা উত্তর সিটি কর্পোরেশনের প্রশাসক মোহাম্মদ এজাজ প্রশাসকের ঐচ্ছিক তহবিল থেকে রাজধানীর ২১টি গির্জায় প্রায় ২০ লক্ষ টাকার আর্থিক প্রণোদনা প্রদান করা হয়েছে।\nবড়দিনকে কেন্দ্র করে ধর্মীয় আয়োজন, সামাজিক কল্যাণমূলক উদ্যোগ এবং সম্প্রদায়ের সার্বিক প্রস্তুতিতে এই প্রণোদনা সহায়ক ভূমিকা রাখবে বলে আশা প্রকাশ করা হয়।\nবড়দিন উপলক্ষ্যে সকলকে শুভেচ্ছা জানিয়ে ডিএনসিসি প্রশাসক মোহাম্মদ এজাজ বলেন, ‘শহরের সকল ধর্মের মানুষ যেন নিরাপদে, আনন্দঘন ও উৎসবমুখর পরিবেশে তাঁদের ধর্মীয় উৎসব পালন করতে পারেন, সেই পরিবেশ তৈরির জন্য আমরা কাজ করে যাচ্ছি। আমরা এই শহরকে বহুসংস্কৃতির একটি মানবিক নগরীতে পরিণত করতে চাই, যেখানে যে কোনো ধর্ম ও সংস্কৃতির মানুষ নির্ভয়ে, নিশ্চিন্তে বাস করতে পারবেন। এভাবেই আমরা এই নগরকে ন্যায্য ও সমতার নগর হিসেবে গড়ে তুলতে চাই।‘\nতিনি আরও বলেন, ডিএনসিসি নাগরিক সম্প্রীতি, সহনশীলতা ও পারস্পরিক শ্রদ্ধাবোধকে অত্যন্ত মূল্য দেয়। এরই ধারাবাহিকতায় বড়দিনের মতো গুরুত্বপূর্ণ ধর্মীয় উৎসবগুলোতে বাস্তবসম্মত সহায়তা ও সহযোগিতা অব্যাহত থাকবে।\nউল্লেখ্য, এর আগে ঈদ ও দুর্গাপূজা উপলক্ষেও ডিএনসিসির পক্ষ থেকে বিভিন্ন মসজিদ, মন্দির ও ঈদগাহে আর্থিক প্রণোদনা প্রদান করা হয়েছিল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdu2nevnrccs",
    "title": "ভারতীয়দের জন্য ভিসা সার্ভিস ‘বন্ধ’ করল বাংলাদেশ",
    "publication_date": "2025-12-22T18:58:59+06:00",
    "keywords": "ভিসা,বাংলাদেশ-ভারত,হাইকমিশনার",
    "body": "ভারতীয়দের জন্য ভিসা সার্ভিস সাময়িক স্থগিত করেছে বাংলাদেশ। দেশটির রাজধানী দিল্লিতে অবস্থিত বাংলাদেশ হাইকমিশন এ সিদ্ধান্ত নিয়েছে। আজ সোমবার (২২ ডিসেম্বর) দূতাবাস সূত্রে এ তথ্য জানা গেছে।\nপতিত ফ্যাসিস্ট সরকারের প্রধান শেখ হাসিনাসহ আওয়ামী লীগের শত শত নেতা এবং কয়েকজন সেনা কর্মকর্তাকেও আশ্রয় দিয়েছে ভারত। তাছাড়া বিগত দেড় দশক ধরে ফ্যাসিস্ট সরকারকে উলঙ্গ সমর্থন তো দিয়েই আসছিল দেশটি। এ নিয়ে দুই দেশের মধ্যে গত বছরের ৫ আগস্টের পর থেকেই টানাপোড়েন চলে আসছিল।\nএর মধ্যেই গত ১২ ডিসেম্বর অন্যতম জুলাইযোদ্ধা শরিফ ওসমান বিন হাদিকে গুলি করে নিষিদ্ধঘোষিত সংগঠন ছাত্রলীগের এক নেতা। এক সপ্তাহ চিকিৎসা শেষে গত ১৮ ডিসেম্বর শহীদ হন আধিপত্যবাদবিরোধী এই তরুণ। এ নিয়ে সারা দেশ উত্তপ্ত হয়ে উঠে। বিক্ষোভ-প্রতিবাদে ফেটে পড়ে মানুষ।\nওই সময় বাংলাদেশে অবস্থিত ভারতীয় হাইকমিশনের সামনেও বিক্ষোভ হয়। কারণ ধারণা করা হচ্ছে, ওসমান হাদিকে গুলি করা সন্ত্রাসী ও তার সহযোগী ভারতে পালিয়ে গিয়ে আশ্রয় নিয়েছে। এ অবস্থায় ভারতে অবস্থতি বাংলাদেশ দূতাবাসের সামনে বিক্ষাভ করার পাশাপাশি কমপ্লেক্সের ভেতর ঢুকে পড়ে উগ্রবাদী হিন্দুরা। এমনকি বাংলাদেশের হাইকমিশনারকে হত্যারও হুমকি দেওয়া হয়।\nএ নিয়ে ঢাকায় ভারতীয় হাইকমিশনারকে তলব করে তীব্র প্রতিবাদ জানায় বাংলাদেশের পররাষ্ট্র মন্ত্রণালয়। জবাবে দিল্লিতে বাংলাদেশের হাইকমিশনারকেও তলব করে নরেন্দ্র মোদির সরকার। এমন উত্তেজনার মধ্যেই দিল্লিস্থ হাইকমিশন ভারতীয়দের জন্য ভিসা সার্ভিস বন্ধের ঘোষণা দিলো।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdpcglex11vm",
    "title": "চীনে এশিয়ার বৃহত্তম স্বর্ণখনির সন্ধান",
    "publication_date": "2025-12-22T18:52:53+06:00",
    "keywords": "আমার-দেশ,চীন,স্বর্ণালঙ্কার",
    "body": "চীনে সমুদ্রের তলদেশে বিপুল পরিমাণ স্বর্ণের সন্ধান মিলেছে। এটি সমুদ্রের তলায় আবিষ্কৃত এশিয়ার সবচেয়ে বড় স্বর্ণ খনি বলেও দাবি করা হচ্ছে। সোমবার বিভিন্ন চীনা সংবাদমাধ্যমের বরাত দিয়ে খবর প্রকাশ করেছে আনন্দবাজার পত্রিকা।\nপ্রতিবেদনে বলা হয়েছে, চীনের শানডং প্রদেশের ইয়ানতাইয়ের লাইঝৌ উপকূলে সমুদ্রের তলদেশে স্বর্ণে এই মজুত আবিষ্কৃত হয়েছে। সমুদ্রের তলায় আবিষ্কৃত এশিয়ার সবচেয়ে বড় স্বর্ণখনি বলে দাবি করা হলেও চীনা সরকারের পক্ষ থেকে এ বিষয়ে এখনো কিছু বলা হয়নি। তবে সংবাদমাধ্যম ‘সাউথ চায়না মর্নিং পোস্ট’ এর প্রতিবেদনে বলা হয়েছে, সমুদ্রের তলদেশে সন্ধান পাওয়া স্বর্ণের পরিমাণ ধারণার চেয়ে অনেক বেশি।\nধারণা করা হচ্ছে, শানডং প্রদেশে নতুন এই স্বর্ণখনি আবিষ্কারের ফলে লাইঝৌতে মোট মজুতের দাঁড়িয়েছে পরিমাণ ৩ হাজার ৯০০ টনেরও বেশি, যা জাতীয় মোট মজুতের প্রায় ২৬ শতাংশ।\nস্বর্ণের মজুত এবং উৎপাদন— উভয় ক্ষেত্রে চীনকে শীর্ষস্থানেও নিয়ে গেছে এই আবিষ্কার। ইয়ানতাইয়ের স্থানীয় সরকার এ সপ্তাহে স্বর্ণ নিয়ে তাদের বর্তমান পরিকল্পনার পর্যালোচনা এবং পরবর্তী পরিকল্পনার রূপরেখা তৈরির তথ্য প্রকাশ্যে এনেছে।\nএর আগে, গত মাসে উত্তর-পূর্বাঞ্চলীয় প্রদেশ লিয়াওনিংয়ে প্রথমবারের মতো বিশাল নিম্নমানের স্বর্ণখনি আবিষ্কারের ঘোষণা করেছিল চীন। সেখানে মজুতের পরিমাণ আনুমানিক ১ হাজার ৪৪৫ টন। ১৯৪৯ সালে গণপ্রজাতন্ত্রী চীন প্রতিষ্ঠার পর এটাই আবিষ্কৃত বৃহত্তম একক স্বর্ণখনি বলে জানিয়েছিল দেশটির প্রাকৃতিক সম্পদ মন্ত্রণালয়।\nনভেম্বরে বেজিংয়ের কর্মকর্তারা জিনজিয়াং উইঘুর স্বায়ত্তশাসিত অঞ্চলের পশ্চিম সীমান্তের কাছে কুনলুন পর্বতমালায় স্বর্ণের মজুত আবিষ্কারের কথাও জানিয়েছিলেন। সেখানে আনুমানিক ১ হাজার টনেরও বেশি স্বর্ণ রয়েছে বলে জানানো হয়েছিল।\n২০২৩ সালের নভেম্বরে শানডং প্রদেশের সরকার জানিয়েছিল, তারা চীনের মোট স্বর্ণের মজুতের প্রায় এক-চতুর্থাংশ শনাক্ত করেছে। তার মধ্যে রয়েছে বিশ্বের তৃতীয় বৃহত্তম স্বর্ণের খনির অঞ্চল হিসাবে পরিচিত জিয়াওডং উপদ্বীপের লাইঝোতে মজুদ রয়েছে আনুমানিক সাড়ে ৩ হাজার টন।\nচায়না গোল্ড অ্যাসোসিয়েশনের মতে, চীন বিশ্বের বৃহত্তম স্বর্ণের আকরিক উৎপাদক। গত বছর সেই উৎপাদন ৩৭৭ টনে পৌঁছেছে। তবে উৎপাদনে নেতৃত্ব দেওয়া সত্ত্বেও, স্বর্ণের মজুতের দিক থেকে দেশটি দক্ষিণ আফ্রিকা, অস্ট্রেলিয়া ও রাশিয়ার চেয়ে পিছিয়ে রয়েছে।\nমুদ্রার ওঠানামা এবং আর্থিক ঝুঁকির বিরুদ্ধে স্বর্ণকে আজকের দিনে নিশ্চিন্ত বিনিয়োগ হিসাবে ধরা হয়। তবে ইলেকট্রনিক্স এবং মহাকাশ উৎপাদন-ৎসহ বিভিন্ন শিল্পে ব্যবহারের জন্যও স্বর্ণ অত্যন্ত গুরুত্বপূর্ণ একটি ধাতু।\nসরকারি প্রতিবেদন অনুযায়ী, বিগত কয়েক বছর ধরেই খনিজ অনুসন্ধানের মরিয়া প্রচেষ্টা চালাচ্ছে চীন। তার জন্য কৃত্রিম বুদ্ধিমত্তা, উচ্চ-ক্ষমতাসম্পন্ন রেডার এবং উপগ্রহের মতো উন্নত প্রযুক্তি ব্যবহার করছেন চীনের ভূতাত্ত্বিকেরা। তবে বিশ্বজুড়ে দাম বৃদ্ধি পাওয়ায় স্বর্ণের অনুসন্ধানও বাড়িয়েছে চীন। গত বছর ভূতাত্ত্বিক অনুসন্ধানে চীন ১১ হাজার ৫৯৯ কোটি ইউয়ান (১ হাজার ৬৪৭ কোটি ডলার) ব্যয় করেছে বলে জানিয়েছে দেশটির প্রাকৃতিক সম্পদ মন্ত্রণালয়।\n২০২১ সালে পঞ্চবার্ষিকী পরিকল্পনা শুরুর পর থেকে খনিজ অনুসন্ধানে মোট ব্যয় প্রায় ৪৫ হাজার কোটি ইউয়ানে পৌঁছেছে। আবিষ্কারও হয়েছে অন্তত দেড়শ খনি।\nবিশ্বে মাসিক স্বর্ণ কেনায় এগিয়ে গেছে মধ্য এশিয়ার দেশ কাজাখস্তান। আগস্ট-সেপ্টেম্বরে কাজাখস্তান ছাড়াও উজবেকিস্তান, তুরস্ক, চীন, বুলগেরিয়া, ঘানা ও চেক প্রজাতন্ত্র স্বর্ণের মজুত বৃদ্ধি করেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdr3qwwzqnlf",
    "title": "মুক্তিযুদ্ধকে হেয় প্রতিপন্নের চেষ্টা নিন্দনীয়: ইশরাক",
    "publication_date": "2025-12-22T18:51:48+06:00",
    "keywords": "বিএনপি,আমার-দেশ,ইশরাক-হোসেন",
    "body": "ঢাকা-৬ আসনের বিএনপি মনোনীত প্রার্থী ও জাতীয়তাবাদী মুক্তিযুদ্ধের প্রজন্মের আহ্বায়ক ইঞ্জিনিয়ার ইশরাক হোসেন বলেছেন, বিগত ৫৪ বছরেও আমরা এমনটি দেখি নাই—যেভাবে আজ প্রকাশ্যে মুক্তিযুদ্ধকে হেয় প্রতিপন্ন করা হচ্ছে এবং সম্পূর্ণ মিথ্যা ও বিভ্রান্তিকর তথ্য দিয়ে বিতর্কিত করার চেষ্টা করা হচ্ছে। শুধু ১৯৭১ সালে একটি দলের ভূমিকা আড়াল করার জন্য এ ধরনের অপপ্রচার অত্যন্ত নিন্দনীয়।\nসোমবার দুপুরে রাজধানীর শেরেবাংলা নগরের জিয়া উদ্যানে শহীদ রাষ্ট্রপতি জিয়াউর রহমানের মাজারে জাতীয়তাবাদী মুক্তিযুদ্ধের প্রজন্মের নবগঠিত আহ্বায়ক কমিটির শ্রদ্ধা নিবেদন কর্মসূচিতে এসব কথা বলেন তিনি।\nইশরাক হোসেন বলেন, গণঅভ্যুত্থানের পক্ষের শক্তিগুলোর এক থাকার কথা ছিল। কিন্তু আমরা আজ সত্যিই এক থাকতে পারছি কিনা, সেটা আমাদের ভাবতে হবে। এর ফলেই হাদির মতো দেশপ্রেমিকদের ওপর নির্মম হত্যাকাণ্ড সংঘটিত হচ্ছে এবং অপরাধীরা পালিয়ে যেতে পারছে।\nতিনি বলেন, এই পরিস্থিতি একদিকে গোয়েন্দা সংস্থার ব্যর্থতা, আবার অন্যদিকে প্রশ্নবিদ্ধভাবে তাদের ‘সফলতা’ হিসেবেও দেখা যেতে পারে। ইশরাক হোসেন অভিযোগ করেন, “আমরা শুরু থেকেই বলে আসছি, হাসিনার দোসরদের নিয়ে বর্তমান সরকার চলছে। প্রশাসনিক সংস্কার ও একটি সুষ্ঠু নির্বাচনের জন্য যে সংস্কার দরকার ছিল, তা তারা করেনি।\nতিনি আরো বলেন, বিএনপি ক্ষমতার জন্য রাজনীতি করে না, বরং দেশের জন্য কাজ করাই তাদের মূল লক্ষ্য। এ প্রসঙ্গে তিনি বলেন, আমাদের প্রিয় প্রধান অতিথি রুহুল কবির রিজভী তার জীবন্ত উদাহরণ।\nইশরাক হোসেন বিএনপির চেয়ারপারসন বেগম খালেদা জিয়ার সুস্থতা কামনায় সবার কাছে দোয়া চান। পাশাপাশি তিনি জানান, আগামী ২৫ তারিখ তাদের নেতা আসবেন, যেখানে সারা বাংলাদেশ থেকে নেতাকর্মীরা কোনো বাধা ছাড়াই অংশ নিতে পারবেন।\nকর্মসূচিতে উপস্থিত ছিলেন বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী, স্বেচ্ছাসেবক বিষয়ক সম্পাদক মীর সরাফত আলী সপু, জাতীয়তাবাদী মুক্তিযোদ্ধা দলের সভাপতি ইশতিয়াক আজিজ উলফাত, সদস্য সচিব অ্যাডভোকেট কে এম কামরুজ্জামান নান্নু, সিনিয়র যুগ্ম আহ্বায়ক ড. কে এম আই মন্টি, যুগ্ম আহ্বায়ক অ্যাডভোকেট সোহেল রানা, মো. জাকির হোসেন, এ বি এম হেলাল উদ্দিনসহ সংগঠনের অন্যান্য নেতারা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amd9pm4rccvg2",
    "title": "খুলনায় আমার দেশ বর্ষপূর্তির আয়োজনে গণমানুষের ঢল",
    "publication_date": "2025-12-22T18:49:57+06:00",
    "keywords": "খুলনা,আমার-দেশ",
    "body": "পাঠক, লেখক, রাজনীতিক, সাংবাদিক, পেশাজীবী, কবি-সাহিত্যিক সহ সর্বস্তরের মানুষের ভালোবাসা ও শুভ কামনার মধ্য দিয়ে খুলনায় দৈনিক আমার দেশ’র নবযাত্রার প্রথম বর্ষপূর্তি উদযাপিত হয়েছে। এ উপলক্ষে সোমবার খুলনা প্রেসক্লাব চত্বরে অনাড়ম্বর অনুষ্ঠানের আয়োজন করা হয়।\nসীমিত পরিসরে এই আয়োজন সময়ের ব্যবধানে বিশালতা লাভ করে এবং জনসমাগম প্রেসক্লাব অঙ্গন পেরিয়ে আশেপাশে ছড়িয়ে পড়ে। অন্তত তিন শতাধিক মানুষ আমার দেশ’র আয়োজনে অংশ নিয়ে তাদের শাভাশিস জানান। বিভিন্ন রাজনৈতিক, সামাজিক, পেশাজীবী সংগঠন ও বিভিন্ন মিডিয়া হাউজের পক্ষ থেকে ব্যুরো প্রধানের হাতে ফুলের ডালি তুলে দিয়ে শুভেচ্ছা জানানো হয়।\nদিনটির কর্মসূচিতে ছিল মাদ্রাসার হাফেজ ছাত্রদের অংশগ্রহণে কোরআন খতম, সংক্ষিপ্ত আলোচনা, দোয়া মোনাজাত ও কেক কাটা। সকাল থেকে প্রেসক্লাব মসজিদে হাফেজ ছাত্রদের অংশগ্রহণে কোরআনখানি হয়।\nবেলা ১২ টায় খুলনা ব্যুরো প্রধান এহতেশামুল হক শাওনের সভাপতিত্বে ও এমইউজের সাধারণ সম্পাদক আব্দুর রাজ্জাক রানার সঞ্চালনায় আলোচনা সভায় অংশ নেন খুলনা সদর আসনের সাবেক সংসদ সদস্য নজরুল ইসলাম মঞ্জু, মহানগর বিএনপির সভাপতি শফিকুল আলম মনা, খুলনা সিটি কর্পোরেশনের সাবেক মেয়র বীর মুক্তিযোদ্ধা মনিরুজ্জামান মনি, বিএনপির সাধারণ সম্পাদক শফিকুল আলম তুহিন, মহানগর জামায়াতের আমীর অধ্যাপক মাহফুজুর রহমান, সেক্রেটারি জাহাঙ্গীর হোসাইন হেলাল, ইসলামি শাসনতন্ত্র আন্দোলনের সহ সভাপতি শেখ নাসিরউদ্দিন, খুলনা প্রেসক্লাবের অন্তর্বর্তী কমিটির আহবায়ক এনামুল হক, সদস্য সচিব রফিউল ইসলাম টুটুল, এমইউজের সভাপতি মো. রাশিদুল ইসলাম, বৈষম্য-বিরোধী আন্দোলনের সংগঠক আহম্মদ হামিম রাহাত। সার্বিক সমন্বয় করেন আমার দেশ ব্যুরো অফিসের স্টাফ রিপোর্টার কামরুল হোসেন মনি ও ফটো সাংবাদিক সেলিম গাজী।\nআলোচনায় অংশ নিয়ে বক্তারা বলেন, আমার দেশ স্বাধীনতা ও সার্বভৌমত্বের পক্ষে ভূমিকা রাখায় অতীতে নিপীড়নের শিকার হয়েছিল। এখনও পত্রিকাটি আধিপত্যবাদের বিরুদ্ধে অবিরাম লড়াই চালিয়ে যাচ্ছে। যেখানে সেনাপতির ভূমিকা পালন করছেন অদম্য দেশপ্রেমিক সম্পাদক মাহমুদুর রহমান। ফ্যাসিবাদী শাসনামলে একদিকে কিছু সাংবাদিক লেজুড়বৃত্তি করে বিপুল অর্থ বিত্তের মালিক হয়েছে। অন্যদিকে মাহমুদুর রহমান, শফিক রেহমান, আবুল আসাদ, শওকত মাহমুদের মতো সম্পাদক এবং অজ¯র সাংবাদিককে মামলা নির্যাতনের শিকার হতে হয়েছে। ফ্যাসিস্টের তাবেদররা যে এখনও শক্তিশালী ও চক্রান্তে লিপ্ত তার প্রমাণ অদম্য জুলাইযোদ্ধা শরীফ ওসমান হাদীর নির্মম মৃত্যু। এই মৃত্যু প্রমাণ করে ভারতে আশ্রয় নেওয়া ফ্যসিস্ট ও তার দোসরদের ষড়যন্ত্র থেমে নেই। তাই আমাদেরকে থেমে থাকলে চলবে না। সবাইকে ঐক্যবদ্ধ করে দেশ-বিরোধী যে কোন চক্রান্ত রুখে দিতে হবে।\nএরপর দোয়া মোনাজাত পরিচালনা করেন প্রেসক্লাব মসজিদের ইমাম মাওলানা ইউসুফ হাবিব। এ সময় স্বাধীনতা সার্বভৌমত্ব রক্ষা ও গণতন্ত্র পুনরুদ্ধারের সংগ্রামে জীবন উৎসর্গকারী সকল শহীদ, জুলাই গণঅভ্যুত্থানে নিহত সকল যোদ্ধা, বিশেষত ইনকিলাব মঞ্চের মুখপাত্র শহীদ ওসমান হাদীর রুহের মাগফিরাত কামনা, আমার দেশ সম্পাদক মাহমুদুর রহমানের সুস্বাস্থ্য দীর্ঘায়ু এবং পত্রিকার উত্তরোত্তর সাফল্য সমৃদ্ধি কামনা করা হয়।\nকর্মসূচিতে উপস্থিত ছিলেন জামায়াতের সহকারী সেক্রেটারি আজিজুল ইসলাম ফরাজি, বিএনপি নেতা গাজী তফসির আহমেদ, আরিফুজ্জামান অপু, আসাদুজ্জামান মুরাদ, সিনিয়র সাংবাদিক শেখ দিদারুল আলম, মো: আনিসুজ্জামান, এইচ এম আলাউদ্দিন, আবুল হাসান হিমালয়, কৌশিক দে, মুহাম্মদ নুরুজ্জামান, আহমদ মুসা রঞ্জু, আশরাফুল ইসলাম নুর, এরশাদ আলী, জিয়াউস সাদাত, মাহবুবুর রহমান মুন্না, আমিরুল ইসলাম, প্রবীর বিশ্বাস, উত্তম মন্ডল, অভিজিৎ পাল, মাশরুর মুর্শেদ, বশির হোসেন, এম এ হাসান, আনোয়ারুল ইসলাম কাজল, বাপ্পী খান, নাজমুল হক পাপ্পু, সাইফুল্লাহ বাবু, এস এম হাফিজুর রহমান, ইসলামি ছাত্রশিবিরের ইসরাফিল হোসেন, এস এম বেলাল হোসেন, বৈষম্য-বিরোধী আন্দোলনের সাঈফ নেওয়াজ, আপ বাংলাদেশের ফয়জুল্লাহ শাকিল, শিশু হাসপাতালের সুপার ডা. প্রদীপ দেবনাথ, নজরুল গবেষক সৈয়দ আলী হাকিম, সাহিত্য সংগঠক লেখক আজাদুল হক আজাদ, মনিরুজ্জামান মোড়ল, এ জি রানা, সংবাদপত্র হকার্স ইউনিয়নের সভাপতি খায়রুল ইসলাম, হুমায়ুন কবির, ব্যাংকার্স ইউনিয়ন নেতা খায়রুল ইসলাম লাল, মাহবুব হোসেন, বিদ্যুৎ ইউনিয়ন নেতা আলমগীর হোসেন, বড় বাজার হ্যান্ডলিং শ্রমিক ইউনিয়ন সভাপতি শামীম খান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdidisquo0x3",
    "title": "এক ওভারে তিন উইকেটে ম্যাচসেরা মোস্তাফিজ",
    "publication_date": "2025-12-22T18:46:45+06:00",
    "keywords": "ক্রিকেট",
    "body": "আরব আমিরাতের আইএল টি-টোয়েন্টি লিগে শুরু থেকেই দুর্দান্ত ছন্দে আছেন বাংলাদেশের মোস্তাফিজুর রহমান। এবার এক ওভারে তিন উইকেট নিয়ে প্রথমবার জিতলেন ম্যাচসেরার পুরস্কার। ম্যাচটি ৬ উইকেটে জিতেছে দুবাই ক্যাপিটালসও। গালফ জায়ান্টসের বিপক্ষে ম্যাচে মোস্তাফিজের বোলিং ফিগার ছিল ৩.৫-০-৩৪-৩! ম্যাচে অবশ্য শুরুতে খরুচে ছিলেন মোস্তাফিজ। প্রথম ওভারে রান দিলেও ঘুরে দাঁড়াতে সময় নেননি। দ্বিতীয় ওভারে চার বলের মধ্যে নিলেন তিন উইকেট। তার আরেক ওভারে হলো রান আউটের হ্যাটট্রিক।\nআবুধাবির শেখ জায়েদ স্টেডিয়ামে টস হেরে ব্যাটিংয়ে নেমে ১৩ ওভারে ৩ উইকেটে ১১০ রানের শক্ত অবস্থানে ছিল জায়ান্টস। পরের ওভারে ৩ উইকেট নিয়ে ম্যাচের মোড় ঘুরিয়ে দেন মোস্তাফিজ। এক বল বাকি থাকতে ১৫৬ রানে গুটিয়ে যায় জায়ান্টস। জবাবে ১৯.২ ওভারেই জয়ের লক্ষ্যে পৌঁছে যায় মোস্তাফিজের দল।\nমোস্তাফিজ প্রথম ওভারে একটি করে চার ও ছক্কায় হজম করেন ১৩ রান। এরপর দ্বিতীয় ওভারেই ম্যাজিক! প্রথমে ফেরান জেমস ভিন্সকে। এরপর দুই বল বাদে বোল্ড হন আজমাতউল্লাহ ওমারজাই। পরের বলে দুর্দান্ত ডেলিভারিতে বোল্ড হন এবারশন ডিকসন। হ্যাটট্রিক বলটি ঠেকিয়ে দেন মার্ক অ্যাডায়ার। এক ম্যাচ আগেও এমআই এমিরেটসের বিপক্ষেও এক ওভারে ১ রান দিয়ে ৩ উইকেট নিয়েছিলেন মোস্তাফিজ।\nসংযুক্ত আরব আমিরাতের এই ফ্র্যাঞ্চাইজি লিগে ৭ ম্যাচে মোস্তাফিজের উইকেট হলো ১৪টি। ওভারপ্রতি রান দিয়েছেন ৮.২৯। ১৫ উইকেট নিয়ে মোস্তাফিজের উপরে আছেন তার সতীর্থ ওয়াকার সালামখিল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/entertainment/amdtb1qfa7n9t",
    "title": "বছরের শেষপ্রান্তে অর্ধ ডজন শো’তে লিজা",
    "publication_date": "2025-12-22T18:44:25+06:00",
    "keywords": "জন্মবার্ষিকী,সানিয়া-সুলতানা-লিজা",
    "body": "বছরের শেষপ্রান্তে এসেও স্টেজ শো’তে বেশ ব্যস্ত সময় পার করছেন এই প্রজন্মের অন্যতম জনপ্রিয় সঙ্গীতশিল্পী সানিয়া সুলতানা লিজা। গতকাল রাতে তিনি রাজধানীর উত্তরা ক্লাবে আয়োজিত একটি শোতে সঙ্গীত পরিবেশন করেছেন।\nতবে আজ তিনি কোনো শোতে গাইছেন না। কারণ আজ তার জন্মদিন। জন্মদিনে তিনি তার বাবা, মা, ভাই ও একমাত্র কন্যা ইয়াশা এ খন্দকারকে নিয়ে নিজের মতো করেই সময় কাটাতে চান। জন্মদিন নিজের মতো করেই পরিবারের সাথে উদযাপন শেষে আগামীকাল ২৩ ডিসেম্বর কক্সবাজারে, ২৫ ডিসেম্বর টাঙ্গাইলে, ২৬ ডিসেম্বর লক্ষীপুর, ২৭ ডিসেম্বর বৈশাখী টিভির প্রতিষ্ঠা বার্ষিকীতে (ঢাকায়) ও ৩১ ডিসেম্বর বগুড়ার মমইন-এ সঙ্গীত পরিবেশন করবেন লিজা।\nএছাড়াও নতুন বছরের শুরুতেও টানা বেশ কয়েকদিন স্টেজ শোতেই ব্যস্ত থাকবেন লিজা। লিজা বলেন, ‘শুরুতেই আন্তরিক কৃতজ্ঞতা জানাই আমার ভক্ত দর্শকের প্রতি কারণ তারা আমার উদ্যোগে প্রকাশিত দেশাত্মবোধক গান আমরা সবাই বাংলাদেশ ভীষণভাবে পছন্দ করেছেন। আমার বিশ্বাস দেশের গান হিসেবে এই গান বেঁচে থাকবে। কারণ গানটির কথা ও সুর এক কথায় চমৎকার। আর বছরের শেষপ্রান্তে এসেও স্টেজ শোতে মোটামুটি ব্যস্ত আছি, এটাও ভালোলাগার বিষয়। কৃতজ্ঞতা সকল অনুষ্ঠানের আয়োজকদের প্রতি। জন্মদিনে সবার কাছে দোয়া চাই যেন আল্লাহ আমাকে সুস্থ রাখেন, ভালো রাখেন। আমি যেন আগামীতে আরো ভালোভালো মৌলিক গান উপহার দিতে পারি।’\nবিজয় দিবসে এই প্রজন্মের অন্যতম জনপ্রিয় সঙ্গীতশিল্পী সানিয়া সুলতানা লিজা’র উদ্যোগে ‘লিজা’ ইউটিউব চ্যানেলে প্রকাশিত হয় লিজা’সহ আরটিভি ইয়াং স্টারের আরো ছয়জন শিল্পীর কন্ঠে দেশের গান ‘আমরা সবাই বাংলাদেশ’ শিরোনামের একটি গান। গানটি ১৪ ডিসেম্বর ইউটিউবে প্রকাশিত হবার পর শ্রোতা দর্শকের কাছে গানটি বেশ সাড়া ফেলে। কারণ গানটির কথা, সুর, গানটিতে শিল্পীদের গায়কী এবং সর্বোপরি গানটির মিউজিক ভিডিও সবাইকে মুগ্ধ করে। গানটি লিখেছেন কবির বকুল, সুর সঙ্গীত করেছেন ইমন সাহা। মিউজিক ভিডিও নির্মাণ করেছেন রাজ বিশ্বাস শংকর।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amddmopfnqwr4",
    "title": "বিএনপির প্রার্থী ড. জালালের দেশত্যাগে নিষেধাজ্ঞা",
    "publication_date": "2025-12-22T18:43:21+06:00",
    "keywords": "আমার-দেশ,আদালত,নিষেধাজ্ঞা",
    "body": "জ্ঞাত আয়বহির্ভূত সম্পদ অর্জন ও বিদেশে অর্থ পাচারের অভিযোগে চাঁদপুর-২ (মতলব) আসনে ত্রয়োদশ জাতীয় সংসদ নির্বাচনে বিএনপির মনোনীত প্রার্থী ড. মো. জালাল উদ্দিনসহ পাঁচজনের দেশত্যাগে নিষেধাজ্ঞা দিয়েছেন আদালত।\nরোববার (২১ ডিসেম্বর) দুদকের তদন্ত কর্মকর্তার আবেদনের পরিপ্রেক্ষিতে ঢাকা মহানগর সিনিয়র বিশেষ জজ আদালতের বিচারক মোহাম্মদ আব্দুল্লাহ আল মামুন এ আদেশ দেন।\nদুদকের পক্ষে উপস্থিত পাবলিক প্রসিকিউটরের বক্তব্য শুনে এবং নথিপত্র পর্যালোচনা করে আদালত আবেদনটি মঞ্জুর করেন।\nদুদক মহাপরিচালক মো. আক্তার হোসেন এ তথ্য নিশ্চিত করেছেন।\nঅভিযুক্তরা হলেন—ড. মো. জালাল উদ্দিন, শাহানাজ পারভিন, সাঈদ মোহাম্মদ রিজভী, সাঈদ মোহাম্মদ আলভী ও আয়েশা তাসিনীমা তানিভী।\nদুদকের মহাপরিচালক আক্তার হোসেন বলেন, অভিযোগ সংশ্লিষ্ট ব্যক্তিদের বিরুদ্ধে বিধিবহির্ভূত অর্থ উপার্জন করে তা নিজ ও স্বার্থসংশ্লিষ্ট ব্যক্তিদের নামে ব্যাংক হিসাবে স্থানান্তরের মাধ্যমে বৈধ করার চেষ্টা এবং বিদেশে অর্থ পাচারের অভিযোগে অনুসন্ধান চলছে।\nআক্তার হোসেন আরও বলেন, মো. জালাল উদ্দিন অভিযোগ সংশ্লিষ্ট প্রধান ব্যক্তি। তার বিরুদ্ধে মানিলন্ডারিং প্রতিরোধ আইনে সম্পৃক্ত অপরাধের অভিযোগ অনুসন্ধান চলছে। এ ছাড়া তার সঙ্গে সংশ্লিষ্ট আরও চারজন ব্যক্তি রয়েছেন, যাদের বিরুদ্ধেও একই অভিযোগে দুদকের অনুসন্ধান চলমান।\nদুদকের আবেদনে বলা হয়েছে, অভিযোগ সংশ্লিষ্ট ব্যক্তিরা দেশত্যাগ করতে পারেন, এতে করে চলমান অনুসন্ধান কার্যক্রম দীর্ঘায়িত বা ব্যাহত হওয়ার আশঙ্কা রয়েছে। সে কারণে জনস্বার্থে তাদের বিদেশ গমনে নিষেধাজ্ঞা দেওয়া প্রয়োজন। এই পরিপ্রেক্ষিতে আদালত আবেদনটি মঞ্জুর করেছেন।\nদুদকের আবেদনে আরও বলা হয়, গোপন সূত্রে জানা গেছে, অভিযুক্ত ব্যক্তিরা দেশত্যাগের চেষ্টা করছেন। তারা বিদেশে পালিয়ে গেলে অনুসন্ধান কার্যক্রম ব্যাহত হওয়ার পাশাপাশি গুরুত্বপূর্ণ তথ্য-প্রমাণ সংগ্রহে জটিলতা তৈরি হতে পারে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdyaebmt89yc",
    "title": "হাদি হত্যার ঘটনায় ঘৃণাস্তম্ভ উদ্বোধন করলেন রাশেদ প্রধান",
    "publication_date": "2025-12-22T18:42:57+06:00",
    "keywords": "আমার-দেশ,রাশেদ-প্রধান,শরিফ-ওসমান-হাদি",
    "body": "ইনকিলাব মঞ্চের মুখপাত্র শরীফ ওসমান হাদির হত্যার পেছনে ‘দায়ী’দের ছবিসহ ঘৃণাস্তম্ভ উদ্বোধন করেছেন জাতীয় গণতান্ত্রিক পার্টির (জাগপা) সহসভাপতি ও দলীয় মুখপাত্র রাশেদ প্রধান।\nসোমবার দুপুর ৩টার দিকে রাজধানীর পল্টন বক্স কালভার্ট রোডে তিনি এ ঘৃণাস্তম্ভ উদ্বোধন করেন।\nএ সময় রাশেদ প্রধান বলেন, হাদিকে গুলি করার পর ১০ দিন পেরিয়ে গেছে। এখনো খুনিদের গ্রেপ্তার করতে পারে নাই এই অন্তর্বর্তী সরকার। হাদিকে খুনের পরিকল্পনাকারী, অর্থদাতা, খুনি, আশ্রয়দাতা সবাই নিশ্চিন্তে আছে। আমি বাংলাদেশের জনগণের পক্ষ থেকে অন্তরের অন্তঃস্থল থেকে ঘৃণা জানাই।\nএ ছাড়া বক্স কালভার্ট রোডের নাম পরিবর্তন করে শহীদ ওসমান হাদি রোড নামকরণের দাবি জানান রাশেদ প্রধান। একই সঙ্গে পরবর্তী প্রজন্মের জন্য পার্মানেন্ট ঘৃণা স্তম্ভ তৈরির অনুমতি দেওয়ার জন্য সরকারের কাছে দাবি জানিয়ে তিনি বলেন, অনুমতি দেন, ঘৃণাস্তম্ভ আমরা জনগণের অর্থায়নে করব, আপনাদের টাকা দেওয়া লাগবে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdq1jliwqwsc",
    "title": "আড়াইহাজারে তিন স্বর্ণকারের বাড়িতে দুর্ধর্ষ ডাকাতি, গ্রেপ্তার ১",
    "publication_date": "2025-12-22T18:36:32+06:00",
    "keywords": "আমার-দেশ,আড়াইহাজার",
    "body": "আড়াইহাজারে এক রাতে তিনটি স্বর্ণকারের বাড়িতে দুর্ধর্ষ ডাকাতি সংঘটিত হয়েছে। রোববার দিবাগত রাত ২ টায় উপজেলার উচিৎপুরা ইউনিয়নের ভৈরবদী গ্রামে এই ডাকাতির ঘটনা ঘটে।\nডাকাতদলের হামলায় আহত হয়েছেন ৪ জন। নগদ টাকা, স্বর্ণালংকার ও অন্যান্য মালামাল লুটে নিয়ে গেছে। এ ঘটনার পর পুলিশ সুজন (২৬) নামে এক ডাকাতকে গ্রেপ্তার করেছে।\nপুলিশ ও গৃহকর্তাদের সূত্রে জানা গেছে, ওই রাতে অনুমান ২টা থেকে পৌনে ৩টা পর্যন্ত ডাকাতদল তাদের তাণ্ডব চালায়। তারা প্রতিটি বাড়ীর কেচি গেইট ভেঙ্গে ভিতরে প্রবেশ করে পরিবারের লোকজনদেরকে অস্ত্রের মুখে জিম্মি করে সর্বস্ব লুটে নিয়ে যায়।\nডাকাতদল দয়াল রায়ের ঘর থেকে ৫ ভরি ওজনের স্বর্ণালংকার, ১০ ভরি রুপা, নগদ ১০ হাজার টাকা, রাজন রায়ের ঘর থেকে ৬ ভরি ওজনের স্বর্ণালংকার, ৫ ভরি রুপা এবং ৬০ হাজার টাকা এবং সুজন রায়ের ঘর থেকে ১৫ ভরি ওজনের স্বর্ণালংকার, ১০০ ভরি রুপা এবং নগদ ৩ লাখ টাকা লুটে নেয়। আহত ৪ জনকেই আড়াইহাজার উপজেলা স্বাস্থ্য কমপ্লেক্সে চিকিৎসা দেয়া হয়েছে।\nএ ঘটনার পর পুলিশ সুজন (২৬) নামে এক ডাকাতকে গ্রেপ্তার করেছে। গ্রেপ্তারকৃত সুজন উপজেলার আগুয়ান্দী গ্রামের হোসেনের পুত্র এবং তার নামে থানায় একাধিক ডাকাতি মামলা রয়েছে।\nএ সময় পরিবারের লোকজন ডাক চিৎকার করলে ডাকাত দল ধারালো দা দিয়ে কুপিয়ে গৃহকর্তা সাবেক ইউপি সদস্য ও স্বর্ণকার হারাধন রায়ের ছেলে দয়াল রায়, তার ভাগ্নি রাজন রায় এবং ভাগ্নি জামাতা সুজন রায় ও প্রতিবেশী সিয়ামকে গুরুতর জখম করে।\nআড়াইহাজার থানার ওসি মো. আলাউদ্দিন ঘটনার সত্যতা স্বীকার করে জানান, সংবাদ পেয়ে রাতেই ঘটনাস্থলে পুলিশ পাঠানো হয়েছে। আমি নিজেও ঘটনাস্থল পরিদর্শন করেছি। ডাকাত গ্রেপ্তার ও লুণ্ঠিত মালামাল উদ্ধারে পুলিশ চেষ্টা করছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdre16ssa87p",
    "title": "জামায়াতে ইসলামী সম্পর্কে সাংবাদিক নূরুল কবিরের বক্তব্যের নিন্দা",
    "publication_date": "2025-12-22T18:25:59+06:00",
    "keywords": "আমার-দেশ,জামায়াত,নিন্দা",
    "body": "সম্প্রতি একটি টেলিভিশন টকশোতে নিউ এজ পত্রিকার সম্পাদক নূরুল কবির জামায়াতে ইসলামী সম্পর্কে যেসব বক্তব্য প্রদান করেছেন, তার নিন্দা ও প্রতিবাদ জানিয়েছে দলটি।\nসোমবার গণমাধ্যমে পাঠানো বিবৃতিতে জামায়াতের সহকারী সেক্রেটারি জেনারেল এবং কেন্দ্রীয় প্রচার ও মিডিয়া বিভাগের প্রধান অ্যাডভোকেট এহসানুল মাহবুব জুবায়ের এই প্রতিবাদ জানান।\nবিবৃতিতে তিনি বলেন, নূরুল কবিরের মত একজন প্রবীণ সাংবাদিক সম্প্রতি একটি টেলিভিশন টকশোতে বাংলাদেশ জামায়াতে ইসলামী সম্পর্কে যেসব বক্তব্য প্রদান করেছেন, তা আমাদেরকে আহত করেছে। আমরা তার ওই বক্তব্যের নিন্দা ও প্রতিবাদ জানাচ্ছি। ‘ইনকিলাব মঞ্চের মুখপাত্র হাদির নাম ব্যবহার করে জামায়াতে ইসলামী ও তার সহযোগী বুদ্ধিবৃত্তিক মহল পত্রিকা অফিসে সহিংসতা চালাচ্ছে’- তার এমন অভিযোগ অসত্য ও অন্যায্য। জামায়াতে ইসলামী কখনোই এ ধরনের সহিংস কর্মকাণ্ডে জড়িত নয় এবং ভবিষ্যতেও জড়াবে না।\nএহসানুল মাহবুব জুবায়ের বলেন, ‘জামায়াতে ইসলামী নির্বাচন পিছিয়ে দিয়ে রাষ্ট্রক্ষমতা ভোগ করতে চায়’- নূরুল কবিরের এ মন্তব্যও বাস্তবতার সঙ্গে সঙ্গতি বিহীন। জামায়াতের আমির ডা. শফিকুর রহমানই সর্বপ্রথম আগামী ফেব্রুয়ারিতে একটি অবাধ, সুষ্ঠু ও গ্রহণযোগ্য নির্বাচন অনুষ্ঠানের জন্য সর্বাত্মক সহযোগিতার ঘোষণা দিয়েছেন। নূরুল কবির ইসলাম প্রিয় মানুষকে ‘ইসলাম রক্ষার’ নামে জামায়াতে ইসলামীর বিরুদ্ধে অবস্থান নেওয়ার আহ্বান জানিয়ে যে মন্তব্য করেছেন, আমরা মনে করি এটি গণতান্ত্রিক শিষ্টাচারের পরিপন্থি। এ ধরনের বক্তব্য সমাজে বিভাজন সৃষ্টি করে, যা কোনোভাবেই গ্রহণযোগ্য ও কাম্য নয়।\nতিনি বলেন, জামায়াতে ইসলামীর প্রার্থীরা ‘বেহেশতে যাওয়া না যাওয়ার’ সঙ্গে দলকে ভোট দেওয়ার বিষয়টি সম্পৃক্ত করে যে বক্তব্য প্রদান করেছেন- এ অভিযোগও সত্য নয়। জামায়াতের পক্ষ থেকে কখনও এ ধরনের বক্তব্য দেয়া হয়নি। ‘এ ছাড়া জামায়াতে ইসলামী প্রতিষ্ঠালগ্ন থেকেই মোনাফেকি করে আসছে এবং এটি নাকি দলের বিকাশের অংশ’- এ ধরনের মন্তব্য সম্পর্কে তার মত একজন প্রবীণ সাংবাদিকের জন্য শোভনীয় নয় বলে আমরা মনে করি। আমরা নূরুল কবিরের মত একজন দায়িত্বশীল সাংবাদিক ও সম্পাদকের কাছ থেকে গঠনমূলক ও ইতিবাচক সমালোচনা প্রত্যাশা করি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdopckg67oe9",
    "title": "যাত্রা শুরু করলো ভোটের গাড়ি সুপার ক‍্যারাভান",
    "publication_date": "2025-12-22T18:21:51+06:00",
    "keywords": "প্রধান-উপদেষ্টা,আমার-দেশ,ত্রয়োদশ-সংসদ-নির্বাচন",
    "body": "ত্রয়োদশ সংসদ নির্বাচন ও জুলাই জাতীয় সনদের বিষয়ে গণভোটের বিষয়ে সারাদেশে প্রচারণার লক্ষ্যে যাত্রা শুরু করেছে দশটি ভোটের গাড়ি— সুপার ক্যারাভান।\nসোমবার জাতীয় সংসদ ভবনের দক্ষিণ প্লাজায় আনুষ্ঠানিক উদ্বোধনের মধ্য দিয়ে যাত্রা শুরু করেছে সুপার ক‍্যারাভান।\nঅনুষ্ঠানস্থলে উপস্থিত থেকে ফিতা কেটে ভোটের গাড়ির উদ্বোধন করেন তথ‍্য ও সম্প্রচার উপদেষ্টা সৈয়দা রিজওয়ানা হাসান, সংস্কৃতি উপদেষ্টা মোস্তফা সরয়ার ফারুকী, নির্বাচন কমিশন সচিবালয়ের সিনিয়র সচিব আখতার আহমেদ এবং প্রধান উপদেষ্টার প্রেস সচিব শফিকুল আলম।\nউদ্বোধনী অনুষ্ঠানে ভিডিও বার্তায় প্রধান উপদেষ্টা প্রফেসর মুহাম্মদ ইউনূস বলেন, বাংলাদেশ একটি গুরুত্বপূর্ণ সময় অতিক্রম করছে। সামনে আমাদের জাতীয় সংসদ নির্বাচন এবং জুলাই জাতীয় সনদ বাস্তবায়নের ওপর গণভোট।\nতিনি বলেন, এই লক্ষ্যকে সামনে রেখে যাত্রা শুরু করেছে ১০টি ভোটের গাড়ি—সুপার ক্যারাভান। এসব গাড়ি দেশের ৬৪টি জেলা ও ৩০০টি উপজেলায় ঘুরে বেড়াবে। তারা মানুষের দুয়ারে দুয়ারে গিয়ে নির্বাচন ও গণভোট সম্পর্কে তথ্য পৌঁছে দেবে, ভোটাধিকার সম্পর্কে সচেতনতা তৈরি করবে এবং গণতন্ত্রের বার্তা ছড়িয়ে দেবে।\nপ্রধান উপদেষ্টা বলেন, “ভোটাধিকার কারো দয়া নয়—এটি আমাদের সাংবিধানিক অধিকার। এই অধিকার প্রয়োগের মাধ্যমেই আমরা ঠিক করি, আমাদের ভবিষ্যৎ কোনপথে যাবে। একটি অবাধ, সুষ্ঠ ও অংশগ্রহণমূলক নির্বাচন নিশ্চিত করা শুধু সরকারের দায়িত্ব নয়; এটি রাষ্ট্রের প্রতিটি নাগরিকের দায়িত্ব।”\nতিনি বলেন, \"এই সুপার ক্যারাভান কেবল একটি গাড়িই নয়— এটি গণতন্ত্রের আনন্দবানী বহনকারী বহর। এটি জানিয়ে দেবে, আপনার একটি ভোট কতটা গুরুত্বপূর্ণ। এটা মনে করিয়ে দেবে নিষ্ক্রিয়তা নয়, অংশগ্রহণই গণতন্ত্রকে শক্তিশালী করে।”\nতিন বলেন, “আমি বিশেষভাবে অনুরোধ জানাচ্ছি তরুণ সমাজ, নারী ভোটার এবং প্রথমবারের ভোটারদের প্রতি—আপনারা এগিয়ে আসুন। প্রশ্ন করুন, জানুন, বুঝুন এবং ভোট দিন। আপনার সিদ্ধান্তই গড়ে উঠবে আগামী দিনের বাংলাদেশ—নতুন বাংলাদেশ।”\nপ্রধান উপদেষ্টা বলেন, \"আমরা এমন একটি নির্বাচন চাই, যেখানে থাকবে না ভয়, থাকবে না বাধা—থাকবে কেবল জনগণের মুক্তও নির্ভীক মতপ্রকাশ। সরকার সেই পরিবেশ নিশ্চিতকরতে বদ্ধপরিকর।\"\nতিনি বলেন, “আপনি দেশের মালিক। এদেশ আগামী পাঁচ বছর আপনার পক্ষে কে চালাবে সেটা আপনি ঠিক করে দিবেন। আপনার পছন্দের প্রার্থীকে ভোট দিন। সৎ ও সমর্থ প্রার্থী বেছে ভোট দিন। চিন্তা ভাবনা করে ভোটদিন।”\nতিনি বলেন, \"এবারের নির্বাচনে আপনি আরো একটি ভোট দিবেন। জুলাই সনদে ভোট দিবেন। দীর্ঘ ৯ মাস ধরে সকল রাজনৈতিক দলের সঙ্গে দিনের পর দিন বৈঠককরে এই সনদ তৈরি হয়েছে। এই সনদ দেশের মানুষ পছন্দ করলে দেশ আগামী বহুবছরের জন্য নিরাপদে চলবে বলে আমার দৃঢ় বিশ্বাস। আপনি যদি এই সনদ সমর্থন করেন তবে গণভোটে অবশ্যই হ‍্যাঁ ভোট দিন।\"\nতিনি বলেন, “চলুন, আমরা সবাই মিলে এই গণতান্ত্রিক যাত্রাকে সফল করি। চলুন, ভোট দিই—নিজের জন্য, দেশের জন্য, ভবিষ্যৎ প্রজন্মের জন্য, নতুন পৃথিবীর জন্য।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdh5kdxzjlzd",
    "title": "মনোনয়ন ফরম সংগ্রহ করলেন বিএনপি প্রার্থী আনিসুল হক",
    "publication_date": "2025-12-22T18:19:14+06:00",
    "keywords": "আমার-দেশ,সুনামগঞ্জ",
    "body": "সুনামগঞ্জ– ১ (তাহিরপুর–জামালগঞ্জ–মধ্যনগর–ধর্মপাশা) আসনে বিএনপি প্রার্থী আনিসুল হক মনোনয়ন ফরম সংগ্রহ করেছেন।\nসোমবার দুপুরে তাহিরপুর উপজেলা নির্বাহী কর্মকর্তার কার্যালয়ে উপজেলা নির্বাহী অফিসার ও সহকারী রিটার্নিং কর্মকর্তা মেহেদী হাসান মানিকের কাছ থেকে মনোনয়ন ফরম সংগ্রহ করেন তিনি।\nএ সময় উপস্থিত ছিলেন জেলা বিএনপির আহ্বায়ক কমিটির সদস্য আবুল কালাম, তাহিরপুর উপজেলা বিএনপির আহ্বায়ক বাদল মিয়া, সিনিয়র যুগ্ম আহ্বায়ক ও সদর উপজেলা চেয়ারম্যান জুনাব আলী, যুগ্ম আহ্বায়ক রাখাব উদ্দিন, ভাস্কর রায়, মধ্যনগর উপজেলা বিএনপির আহ্বায়ক আবে হাওয়া এবং জামালগঞ্জ উপজেলা বিএনপির আহ্বায়ক কমিটির সদস্য মোহাম্মদ আলীসহ দলীয় নেতৃবৃন্দ।\nমনোনয়ন ফরম সংগ্রহের বিষয়টি নিশ্চিত করে তাহিরপুর উপজেলা নির্বাহী কর্মকর্তা ও সহকারী রিটার্নিং কর্মকর্তা মেহেদী হাসান মানিক বলেন, সোমবার দুপুরে সুনামগঞ্জ– ১ আসনের এমপি পদপ্রার্থী আনিসুল হক আনুষ্ঠানিকভাবে মনোনয়ন ফরম করেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdnkwjuaj3m1",
    "title": "ভোটের আগে-পরে পাঁচদিন মাঠে থাকবেন এক্সিকিউটিভ ম্যাজিস্ট্রেট",
    "publication_date": "2025-12-22T18:18:34+06:00",
    "keywords": "নির্বাচন,আমার-দেশ,গণভোট",
    "body": "আসন্ন ত্রয়োদশ জাতীয় সংসদ নির্বাচন ও গণভোটে নির্বাচন পূর্বে ও পরের সহিংসতা রোধে ভোটের আগে পরে পাঁচদিন মাঠে থাকবেন এক্সিকিউটিভ ম্যাজিস্ট্রেট।\nসোমবার (২২ ডিসেম্বর) নির্বাচন কমিশন এ তথ্য নিশ্চিত করে।\nইসির সংশ্লিষ্ট শাখার এক কর্মকর্তা জানান, নির্বাচন পূর্ব অনিয়মরোধ এবং ভোটগ্রহণের ২ দিন পূর্ব হতে ভোটগ্রহণের ২ দিন পর পর্যন্ত শান্তিশৃঙ্খলা বজায় রাখার লক্ষ্যে এক্সিকিউটিভ ম্যাজিস্ট্রেট মাঠে থাকবে। এ লক্ষ্যে আগামী ২৯ ডিসেম্বর কমিশনে প্রস্তাব উপস্থাপন করা হবে।\nইসির ঘোষিত তফসিল অনুযায়ী আগামী ১২ ফেব্রুয়ারি সকাল সাড়ে ৭টা থেকে বিকেল সাড়ে ৪টা পর্যন্ত ভোটগ্রহণ অনুষ্ঠিত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd00didvnvfo",
    "title": "নির্বাচনে ভয় থাকবে না, থাকবে নির্ভীক মত প্রকাশ",
    "publication_date": "2025-12-22T18:16:11+06:00",
    "keywords": "প্রধান-উপদেষ্টা,আমার-দেশ",
    "body": "প্রধান উপদেষ্টা প্রফেসর মুহাম্মদ ইউনূস বলেছেন, আমরা এমন নির্বাচন চাই— যেখানে থাকবে না ভয়, থাকবে শুধু জনগণের নির্ভীক মত প্রকাশ । সেই পরিবেশ নিশ্চিত করতে সরকার বদ্ধ পরিকর। তিনি বলেন, আপনি দেশের মালিক, এদেশ আগামী পাঁচ বছর আপনার পক্ষে কে চালাবে, সেটা আপনি ঠিক করবেন।\nসোমবার (২২ ডিসেম্বর) বিকালে রাজধানীর মানিক মিয়া এভিউনিউতে জাতীয় সংসদ ভবনের সামনে ‘ভোটের গাড়ি’ আনুষ্ঠানিক উদ্বোধন উপলক্ষে এক ভিডিওবার্তায় একথা বলেন তিনি।\nআসন্ন জাতীয় সংসদ নির্বাচন ও গণভোট ২০২৬ উপলক্ষে ভোটারদের সচেতন ও উদ্বুদ্ধ করার লক্ষ্যে ‘ভোটের গাড়ি’র প্রচার এর মধ্যে দিয়ে শুরু হচ্ছে।\nপ্রধান উপদেষ্টা বলেন, বাংলাদেশ একটি গুরুত্বপূর্ণ সময় অতিক্রম করছে। সামনে আমাদের জাতীয় সংসদ নির্বাচন এবং জুলাই জাতীয় সনদ বাস্তবায়নের ওপর গণভোট— এই লক্ষ্যকে সামনে রেখে যাত্রা শুরু করছে। ১০টি ভোটের গাড়ি ‘সুপার ক্যারাভান’, এসব গাড়ি দেশের ৬৪টি জেলা এবং ৩০০টি উপজেলায় ঘুরে বেড়াবে। তারা মানুষের দুয়ারে দুয়ারে গিয়ে নির্বাচন ও গণভোট সম্পর্কে তথ্য পৌঁছে দেবে। ভোটাধিকার সম্পর্কে সচেতনতা তৈরি করবে এবং গণতন্ত্রের বার্তা ছড়িয়ে দেবে।\nতিনি বলেন, ভোটাধিকার কারও দয়া নয়, এটি আমাদের সাংবিধানিক অধিকার। এ অধিকার প্রয়োগের মাধ্যমেই আমরা ঠিক করি ভবিষ্যৎ কোন পথে যাবে? একটি অবাধ, সুষ্ঠু ও অংশগ্রহণমূলক নির্বাচন নিশ্চিত করা শুধু সরকারে দায়িত্ব নয়, এটি রাষ্ট্রের প্রতিটি নাগরিকের দায়িত্ব। এই সুপার ক্যারাভান কেবল একটি গাড়িই নয়, এটি গণতন্ত্রের আনন্দবাণী বহনকারী ভোট। এটি জানিয়ে দেবে আপনার একটি ভোট কতটা গুরুত্বপূর্ণ। এটা মনে করিয়ে দেবে নিষ্ক্রিয়তা নয়, অংশগ্রহণে গণতন্ত্রকে শক্তিশালী করে।\nপ্রধান উপদেষ্টা বলেন, আমি বিশেষভাবে অনুরোধ জানাচ্ছি— তরুণ সমাজ, নারী ভোটার এবং প্রথমবারের ভোটারদের প্রতি আপনারা এগিয়ে আসুন, প্রশ্ন করুন, জানুন-বুঝুন এবং আপনার পছন্দের প্রার্থীকে ভোট দিন। সৎ ও সমর্থ প্রার্থী বেছে নিন, চিন্তাভাবনা করে ভোট দেন। এবারের নির্বাচনে আপনি আরও একটা ভোট দেবেন জুলাই সনদের ওপর গণভোট। দীর্ঘ ৯ মাস ধরে সব রাজনৈতিক দলের সঙ্গে দিনের পর দিন বৈঠক করে— এই সনদ তৈরি হয়েছে। এই সনদ দেশের মানুষ পছন্দ করলে দেশ আগামী বহু বছরের জন্য নিরাপদে চলবে বলে আমার বিশ্বাস।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdljhk0f5vgt",
    "title": "দিনাজপুর-৬ আসনে ডা. জাহিদের পক্ষে মনোনয়ন ফরম সংগ্রহ",
    "publication_date": "2025-12-22T18:15:05+06:00",
    "keywords": "আমার-দেশ,ডা.-জাহিদ,দিনাজপুর",
    "body": "দিনাজপুর-৬ আসনে (নবাবগঞ্জ, বিরামপুর, হাকিমপুর, ঘোড়াঘাট) বিএনপির স্থায়ী কমিটির সদস্য অধ্যাপক ডা. এ জেড এম জাহিদ হোসেনের পক্ষে মনোনয়ন ফরম সংগ্রহ করা হয়েছে।\nসোমবার বিকালে উপজেলা নির্বাহী অফিসার ও সহকারী রির্টানিং অফিসার মো. জিল্লুর রহমানের নিকট থেকে স্থানীয় নেতৃবৃন্দ তার পক্ষে ওই মনোনয়ন ফরম সংগ্রহ করেন।\nএ সময় জেলা বিএনপির সহ সভাপতি আতিকুর রহমান রাজা, নবাবগঞ্জ উপজেলা বিএনপির ভারপ্রাপ্ত সভাপতি তরিকুল ইসলামসহ সভাপতি কামরুজ্জামান বাবু, আজাদ রহমান ইউনুস আলী, ভারপ্রাপ্ত সাধারণ সম্পাদক ইকবাল হোসেন, যুগ্ম সম্পাদক শাহাজাহান আলী চৌধুরীসহ স্থানীয় নেতৃবৃন্দ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amd0kmwcsnqxa",
    "title": "নীলফামারীতে নিখোঁজের একদিন পর যুবকের লাশ উদ্ধার",
    "publication_date": "2025-12-22T18:13:10+06:00",
    "keywords": "আমার-দেশ,নীলফামারী",
    "body": "নীলফামারীর জলঢাকায় নিখোঁজের একদিন পর তিস্তা সেচ ক্যানেলের ব্রিজ থেকে মাসুদ রানা (২৫) নামে এক যুবকের ঝুলন্ত মরদেহ উদ্ধার করা হয়েছে।\nসোমবার (২২ ডিসেম্বর) সকালে উপজেলার শৌলমারী ইউনিয়নের বানপাড়া এলাকা থেকে তার মরদেহ উদ্ধার করা হয়। নিহত ওই এলাকার মৃত আব্দুল মালেকের ছেলে।\nনিহতের স্বজন ও পুলিশের তথ্যমতে, মাসুদ রানার মা-বাবা মারা যাওয়ার পর তিনি তার দাদির কাছে বড় হয়েছিলেন। কয়েক মাস আগে মাসুদের বিয়ে হয় এবং তিনি তার শ্বশুরবাড়িতে থাকতেন। মাসুদ ঢাকার একটি কোম্পানিতে চাকরি করতেন। গত শুক্রবার ছুটিতে বাড়িতে আসেন। এসে শ্বশুরবাড়ির লোকজনের সঙ্গে মনোমালিন্য হয় এবং এরপরের দিন থেকে তিনি নিখোঁজ ছিলেন। তার শশুর বাড়ীর লোকজন তাকে খুঁজলেও সন্ধান পায় নি।\nসোমবার সকালে স্থানীয়রা তিস্তা সেচ ক্যানেলের ব্রিজের নিচে মাসুদের ঝুলন্ত মরদেহ দেখতে পেয়ে পুলিশে খবর দেয়। পরে পুলিশ এসে তার মরদেহ উদ্ধার করে।\nজলঢাকা থানার ভারপ্রাপ্ত কর্মকর্তা নাজমুল আলম বিষয়টি নিশ্চিত করে জানান, মরদেহ উদ্ধার করা হয়েছে। আইনি প্রক্রিয়া শেষে পরিবারের কাছে হস্তান্তর করা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amd6zkovmlhq9",
    "title": "করোনার পর টেকসই কৃষি পুনরুদ্ধার নিয়ে গাকৃবির সেমিনার আয়োজন",
    "publication_date": "2025-12-22T18:10:17+06:00",
    "keywords": "আমার-দেশ,গাকৃবি",
    "body": "গাজীপুর কৃষি বিশ্ববিদ্যালয় (গাকৃবি) এর কৃষি সম্প্রসারণ ও গ্রামীণ উন্নয়ন বিভাগের প্রফেসর এবং প্রকল্পের এসপিএম ড. শেখ শামীম হাসানের সার্বিক তত্ত্বাবধানে একটি গুরুত্বপূর্ণ সেমিনার সফলভাবে অনুষ্ঠিত হয়েছে। হায়ার এডুকেশন এক্সিলারেশন অ্যান্ড ট্রান্সফরমেশন (হিট) প্রকল্পের অর্থায়নে আয়োজিত 'রেজিলিয়েন্ট এগ্রিকালচারাল রিকোভারি ইন পোস্ট-প্যানডেমিক বাংলাদেশ: এক্সপ্লোরিং সোস্যাল অ্যাডাপটেশন অ্যান্ড ইনস্টিটিউশনাল রেসপন্সেস ইন ক্রপস, লাইভস্টক অ্যান্ড ফিশারিজ' শীর্ষক এই সেমিনারটি ছিল সময়ের সঙ্গে গভীরভাবে সামঞ্জস্যপূর্ণ একটি গুরুত্বপূর্ণ আয়োজন।\nসোমবার সকাল ১০টায় কৃষি সম্প্রসারণ অধিদপ্তর, যশোর অঞ্চলের অতিরিক্ত পরিচালকের কার্যালয়ের সম্মেলন কক্ষে অনুষ্ঠিত এই সেমিনারে গবেষণা, নীতিনির্ধারণ ও মাঠপর্যায়ের বাস্তব অভিজ্ঞতার এক অনন্য মেলবন্ধন ঘটে। করোনা মহামারি পরবর্তী বাংলাদেশের কৃষি, প্রাণিসম্পদ ও মৎস্য খাতকে কীভাবে আরও সহনশীল, মানবিক ও টেকসইভাবে পুনর্গঠন করা যায় সে লক্ষ্যেই এই সেমিনারটি জ্ঞান ও অভিজ্ঞতা বিনিময়ের একটি কার্যকর প্ল্যাটফর্মে পরিণত হয়। ঐতিহাসিক এ সেমিনারে প্রধান অতিথি হিসেবে উপস্থিত ছিলেন কৃষি সম্প্রসারণ অধিদপ্তর (যশোর অঞ্চল) এর অতিরিক্ত পরিচালক আলমগীর বিশ্বাস।\nবিশেষ অতিথি হিসেবে উপস্থিত ছিলেন কৃষি সম্প্রসারণ অধিদপ্তর, যশোর জেলার উপ-পরিচালক মোঃ মোশাররফ হোসাইন। সেমিনারে অংশগ্রহণ করেন যশোর জেলার আঞ্চলিক কৃষি গবেষণা কেন্দ্রের প্রধান বৈজ্ঞানিক কর্মকর্তা, জেলা বীজ প্রত্যয়ন কর্মকর্তা, জেলা প্রাণিসম্পদ কর্মকর্তা, জেলা মৎস্য কর্মকর্তা এবং কৃষি সম্প্রসারণ অধিদপ্তরের বিভিন্ন পর্যায়ের কর্মকর্তাসহ জেলার কৃষি সংশ্লিষ্ট অন্যান্য কর্মকর্তাবৃন্দ।\nতাদের সক্রিয় অংশগ্রহণ সেমিনারটিকে আরও অর্থবহ করে তোলে। পবিত্র কোরআন থেকে তেলাওয়াতের মাধ্যমে সেমিনারের শুরু হয়। পরে স্বাগত বক্তব্যে মোঃ মোশাররফ হোসাইন সেমিনারে উষ্ণতা ছড়ান। পরবর্তীতে প্রকল্পের ব্যবস্থাপক প্রফেসর ড. শেখ শামীম হাসান মূল প্রবন্ধ উপস্থাপন করেন।\nতিনি গবেষণালব্ধ তথ্য, মাঠপর্যায়ের বাস্তব অভিজ্ঞতা এবং প্রকল্পের লক্ষ্য, উদ্দেশ্য, কর্মপদ্ধতি ও প্রত্যাশিত ফলাফল অত্যন্ত প্রাঞ্জল ও সাবলীলভাবে তুলে ধরেন। তাঁর উপস্থাপনায় স্পষ্টভাবে প্রতিফলিত হয় করোনা মহামারি পরবর্তী সময়ে সামাজিক অভিযোজন ও প্রাতিষ্ঠানিক সমন্বয়ের মাধ্যমে কৃষিভিত্তিক খাতসমূহকে কীভাবে আরও সহনশীল ও শক্তিশালী করে গড়ে তোলা সম্ভব।\nমূল প্রবন্ধ উপস্থাপনার পর অনুষ্ঠিত হয় এক উন্মুক্ত প্রশ্নোত্তর পর্ব। এ সময় অংশগ্রহণকারী কর্মকর্তাগণ তাঁদের বাস্তব অভিজ্ঞতা, মূল্যবান মতামত ও গঠনমূলক প্রস্তাবনা তুলে ধরেন, যা সেমিনারটির আলোচনা ও প্রত্যাশিত ফলাফলকে আরও সমৃদ্ধ করে তোলে।\nপরে আমন্ত্রিত অতিথিবৃন্দ আয়োজিত সেমিনারের বিষয়ে দিকনির্দেশনামূলক বক্তব্য প্রদান করেন। বক্তব্যে প্রধান অতিথি আলমগীর বিশ্বাস বলেন, \"করোনা মহামারি শুধু স্বাস্থ্যগত সংকট নয়, এর প্রভাব কৃষি ও গ্রামীণ অর্থনীতিতে গভীরভাবে পড়েছে। এ সংকট মোকাবিলায় গবেষণা, মাঠপর্যায়ের অভিজ্ঞতা এবং প্রাতিষ্ঠানিক সমন্বিত উদ্যোগ অত্যন্ত গুরুত্বপূর্ণ। তিনি আরো বলেন, এ ধরনের গবেষণাভিত্তিক উদ্যোগ কৃষি, প্রাণিসম্পদ ও মৎস্য খাতকে আরও সহনশীল ও টেকসই করে তুলতে কার্যকর ভূমিকা রাখবে।\"\nজ্ঞান, অভিজ্ঞতা ও পারস্পরিক মতবিনিময়ের এই আয়োজন পোস্ট-প্যান্ডেমিক বাংলাদেশের কৃষি উন্নয়নের পথে একটি অনন্য, সময়োপযোগী ও অনুপ্রেরণাদায়ক উদ্যোগ হিসেবে বিবেচিত হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdncvl8dec05",
    "title": "ভোলাহাট সীমান্ত দিয়ে অনুপ্রবেশের সময় আটক ২৭",
    "publication_date": "2025-12-22T18:05:03+06:00",
    "keywords": "আমার-দেশ,আটক,সীমান্ত",
    "body": "চাঁপাইনাবগঞ্জ জেলার ভোলাহাট সীমান্ত দিয়ে অনুপ্রবেশের সময় ২৭ জনকে আটক করেছে বিজিবি। সোমবার ভোর ৪টার দিকে তাদেরকে আটক করা হয়। বিষয়টি নিশ্চিত করেছেন, ৫৯ বিজিবি ব্যাটালিয়নের অধিনায়ক লেফটেন্যান্ট কর্নেল গোলাম কিবরিয়া।\nবিজিবি থেকে জানানো হয়, সোমবার ভোররাত আনুমানিক ৪টার সময় মহানন্দা ব্যাটালিয়নের (৫৯ বিজিবি) অধীনস্থ চাঁপাইনবাবগঞ্জ জেলাধীন ভোলাহাট উপজেলার সীমান্ত এলাকা দিয়ে ২৭ জন ব্যক্তি পাসপোর্ট ব্যতীত অবৈধভাবে বাংলাদেশে অনুপ্রবেশের চেষ্টাকালে বিজিবি কর্তৃক আটক হয়।\nতারা বিভিন্ন সময় পাসপোর্টবিহীন সীমান্ত অতিক্রম করে ভারতে গমন করেছিল। পরবর্তীতে পাসপোর্ট ব্যতীত তারা বাংলাদেশে অনুপ্রবেশের চেষ্টাকালে আন্তর্জাতিক সীমান্তে বিজিবি কর্তৃক গ্রেপ্তার হয়। বর্তমানে তাদের ঠিকানা, জাতীয় পরিচয়পত্র এবং বাংলাদেশি নাগরিকত্বসহ বিভিন্ন বিষয় নিশ্চিত করার লক্ষ্যে জিডির মাধ্যমে থানায় হস্তান্তর প্রক্রিয়াধীন রয়েছে।\n৫৯ বিজিবি ব্যাটালিয়নের অধিনায়ক লেফটেন্যান্ট কর্নেল গোলাম কিবরিয়া বলেন, মহানন্দা ব্যাটালিয়নের অধীনস্থ দায়িত্বপূর্ণ এলাকা দিয়ে ২৭ জনকে অনুপ্রবেশ করতে দেখলে বিজিবির টহল দলের সদস্যরা তাদের আটক করে। প্রাথমিক জিজ্ঞাসাবাদে জানা গেছে, তারা সবাই বাংলাদেশি। আটককৃতদের স্থানীয় ভোলাহাট থানায় হস্তান্তর করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd5o1fgwgyed",
    "title": "তারেক রহমানকে স্বাগত জানাতে প্রস্তুত বিএনপি: মির্জা আব্বাস",
    "publication_date": "2025-12-22T18:04:52+06:00",
    "keywords": "তারেক-রহমান,বিএনপি,আমার-দেশ",
    "body": "বিএনপির ভারপ্রাপ্ত চেয়ারম্যান তারেক রহমানকে স্বাগত জানাতে প্রস্তুত বিএনপি। লাখো মানুষ জড়ো করার পরিকল্পনা বিএনপির না থাকলেও স্বতঃস্ফূর্তভাবে মানুষ আসবে বলে জানিয়েছেন বিএনপির স্থায়ী কমিটির সদস্য মির্জা আব্বাস।\nসোমবার বিকেলে রাজধানীর ৩০০ ফিটে সংবর্ধনাস্থল পরিদর্শন শেষে একথা বলেন তিনি।\nজাতি শঙ্কার মধ্যে আছে মন্তব্য করে তারেক রহমানের ফেরাকে কেন্দ্র করে সরকারের তরফ থেকে অসহযোগিতা নেই বলে জানান মির্জা আব্বাস।\nতিনি বলেন, তারেক রহমানের প্রত্যাবর্তন রাজনৈতিকভাবে তাৎপর্যপূর্ণ। এসময় ঢাকা মহানগর উত্তর বিএনপির আহ্বায়ক আমিনুল হক বলেন, কোটি মানুষ তারেক রহমানকে দেখার জন্য অপেক্ষা করছে।\nতারেক রহমান আগামী বৃহস্পতিবার (২৫ ডিসেম্বর) দেশে ফিরে শনিবার (২৭ ডিসেম্বর) ভোটার হবেন বলে দল জানিয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdismrfrapxz",
    "title": "নিজের দল বিলুপ্ত করে বিএনপিতে যোগ দিলেন সৈয়দ এহসানুল হুদা",
    "publication_date": "2025-12-22T17:56:45+06:00",
    "keywords": "বিএনপি,আমার-দেশ",
    "body": "নিজের রাজনৈতিক দল বিলুপ্ত করে দলটির নেতা-কর্মীদের নিয়ে বাংলাদেশ জাতীয় দলের চেয়ারম্যান সৈয়দ এহসানুল হুদা বিএনপিতে যোগ দিয়েছেন।\nমঙ্গলবার রাজধানীর গুলশানে বিএনপি চেয়ারপারসনের রাজনৈতিক কার্যালয়ে আনুষ্ঠানিকভাবে এই যোগদান অনুষ্ঠান অনুষ্ঠিত হয়। অনুষ্ঠানে বিএনপি মহাসচিব মির্জা ফখরুল ইসলাম আলমগীরের হাতে ফুল দিয়ে বিএনপিতে যোগ দেন সৈয়দ এহসানুল হুদা।\nএ সময় জানানো হয়, আসন্ন ত্রয়োদশ জাতীয় সংসদ নির্বাচনে কিশোরগঞ্জ-৫ আসন থেকে ধানের শীষ প্রতীক নিয়ে নির্বাচনে অংশ নেবেন সৈয়দ এহসানুল হুদা।\nনবাগতদের স্বাগত জানিয়ে বিএনপি মহাসচিব মির্জা ফখরুল ইসলাম আলমগীর বলেন, বাংলাদেশ জাতীয় দলের চেয়ারম্যান সৈয়দ এহসানুল হুদাসহ তার নেতা-কর্মীরা আজ বিএনপির সঙ্গে যুক্ত হয়েছেন। আমাদের ভারপ্রাপ্ত চেয়ারম্যান তারেক রহমানের বলিষ্ঠ নেতৃত্বে আস্থা রেখে, শহীদ রাষ্ট্রপতি জিয়াউর রহমানের ১৯ দফা কর্মসূচি এবং চেয়ারপারসন দেশনেত্রী বেগম খালেদা জিয়ার নেতৃত্বে বিশ্বাস রেখে তাঁরা বিএনপিতে আনুষ্ঠানিকভাবে যোগ দিয়েছেন। আমরা আশা করছি, তাদের এই যোগদান বিএনপিকে আরও শক্তিশালী করবে।\nযোগদান অনুষ্ঠানে বক্তব্য রাখতে গিয়ে সৈয়দ এহসানুল হুদা বলেন, বিএনপি একটি জাতীয়তাবাদী আদর্শে বিশ্বাসী দল। দেশের এই ক্রান্তিকালে গণতন্ত্র পুনরুদ্ধারের লক্ষ্যে আমরা বিএনপিতে যোগ দিয়েছি।\nতিনি আরও বলেন, বর্তমানে নির্বাচন বানচালের নানা ষড়যন্ত্র চলছে। এই পরিস্থিতিতে শহীদ রাষ্ট্রপতি জিয়াউর রহমান, দেশনেত্রী বেগম খালেদা জিয়া ও ভারপ্রাপ্ত চেয়ারম্যান তারেক রহমানের হাতকে শক্তিশালী করার লক্ষ্যে আমি আমার দল বিলুপ্ত করে বিএনপিতে যোগদান করেছি। অতীতে যেভাবে রাজপথে সংগ্রাম করেছি, ভবিষ্যতেও বিএনপির ৩১ দফা বাস্তবায়নের মাধ্যমে একটি সুন্দর বাংলাদেশ গড়ার স্বপ্ন বাস্তবায়নে সামান্য হলেও ভূমিকা রাখতে চাই।\nঅনুষ্ঠানে বিএনপির স্থায়ী কমিটির সদস্য নজরুল ইসলাম খান উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdhx3bui038e",
    "title": "নিখোঁজের ১৮ ঘণ্টা পর স্কুল ছাত্রীর লাশ উদ্ধার",
    "publication_date": "2025-12-22T17:54:47+06:00",
    "keywords": "আমার-দেশ,নারায়ণগঞ্জ",
    "body": "নারায়ণগঞ্জের বন্দরে নিখোঁজের প্রায় ১৮ ঘণ্টা পর আকলিমা আক্তার আলিফা (১৩) নামের এক স্কুলছাত্রীর লাশ উদ্ধার করেছে পুলিশ। সোমবার (২২ ডিসেম্বর) ভোর আনুমানিক ৬টায় নারায়ণগঞ্জ সিটি কর্পোরেশনের ২০ নম্বর ওয়ার্ডের দড়ি সোনাকান্দা এলাকা থেকে ওই স্কুল ছাত্রীর লাশ উদ্ধার করা হয়।\nনিহত স্কুলছাত্রী দড়ি সোনাকান্দা সরকারি প্রাথমিক বিদ্যালয়ের পঞ্চম শ্রেণির ছাত্রী এবং একই এলাকার মো. আলীর মেয়ে।\nজানা যায়, রোববার দুপুরের পর থেকে আকলিমাকে খুঁজে পাওয়া যাচ্ছিল না। সম্ভাব্য বিভিন্ন স্থানে খোঁজাখুঁজির পরও তার কোনো সন্ধান মেলেনি। সোমবার ভোরে স্থানীয়রা দড়ি সোনাকান্দা এলাকায় একটি কিশোরীর মরদেহ পড়ে থাকতে দেখে পুলিশকে খবর দেয়। পরে পুলিশ ঘটনাস্থলে গিয়ে মরদেহ উদ্ধার করে।\nএ বিষয়ে বন্দর থানার ওসি গোলাম মুক্তার আশরাফ জানান, নিখোঁজ স্কুল ছাত্রীর মরদেহ উদ্ধার করা হয়েছে। তার মুখে আগাতের চিহ্ন আছে। মরদেহ উদ্ধার করে ময়নাতদন্তের জন্য নারায়ণগঞ্জ জেনারেল হাসপাতালের মর্গে পাঠানো হয়েছে। এই ঘটনার তদন্ত চলছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdxf7fvzttk2",
    "title": "কক্সবাজার-১ আসনে সালাহউদ্দিন আহমদের মনোনয়ন পত্র সংগ্রহ",
    "publication_date": "2025-12-22T17:39:54+06:00",
    "keywords": "বিএনপি,কক্সবাজার,আমার-দেশ,পেকুয়া",
    "body": "আসন্ন ত্রয়োদশ জাতীয় সংসদ নির্বাচনে কক্সবাজার-১ (চকরিয়া- পেকুয়া) আসনে বাংলাদেশ জাতীয়তাবাদী দল (বিএনপি)'র ধানের শীষের প্রার্থী বিএনপির জাতীয় স্থায়ী কমিটির সদস্য সালাহউদ্দিন আহমদ-এর পক্ষে মনোনয়ন পত্র সংগ্রহ করেছেন তারই প্রেস সচিব মো. ছফওয়ানুল করিম।\nরোববার (২১ ডিসেম্বর) দুপুরে চকরিয়া উপজেলা নির্বাহী অফিসার ও জেলা সহকারী রিটার্নিং কর্মকর্তা (ভারপ্রাপ্ত) রুপায়ন দেবে এর কাছ থেকে বাংলাদেশ জাতীয়তাবাদী দল (বিএনপি) ধানের শীষের প্রার্থী হিসেবে সালাহউদ্দিন আহমেদ-এর পক্ষে প্রেস সচিব মো. ছফওয়ানুল করিম মনোনয়নপত্র সংগ্রহ করেন।মনোনয়নপত্র সংগ্রহ শেষে আগামী ত্রয়োদশ জাতীয় সংসদ নির্বাচনে ঐক্যবদ্ধ হয়ে বাংলাদেশ জাতীয়তাবাদী দল বিএনপি উন্নয়নের প্রতীক ‘ধানের শীষে’ স্বতঃস্ফূর্তভাবে ভোট দিয়ে আগামীর বাংলাদেশ বিনির্মাণে  সকল নেতাকর্মী ও সমর্থকদের প্রতি আহ্বান জানানো হয়।\nউল্লেখ্য,আগামী ১২ ফেব্রুয়ারি নির্বাচনের তারিখ জানিয়ে গত ১১ ডিসেম্বর তফসিল ঘোষণা করেন প্রধান নির্বাচন কমিশনার (সিইসি) এ এম এম নাসির উদ্দীন। ঘোষিত তফসিল অনুযায়ী,সংসদ নির্বাচনে প্রার্থীদের মনোনয়নপত্র জমা দেওয়ার শেষ সময় ২৯ ডিসেম্বর। নির্বাচনী প্রচারণা শুরু হবে আগামী ২২ জানুয়ারি। প্রচার চালানো যাবে ১০ ফেব্রুয়ারি সকাল সাড়ে সাতটা পর্যন্ত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdcxehlqlv1k",
    "title": "ট্রাকচালক হলেও প্রাইভেটকারে চড়েন এনসিপি নেতা, গুলি নিয়েও পুলিশকে করেন বিভ্রান্ত",
    "publication_date": "2025-12-22T17:38:55+06:00",
    "keywords": "খুলনা,আমার-দেশ,এনসিপি",
    "body": "খুলনায় জাতীয় নাগরিক পার্টির শ্রমিক সংগঠন জাতীয় শ্রমিক শক্তির খুলনা বিভাগীয় আহ্বায়ক মো. মোতালেব শিকদার গুলিবিদ্ধ হয়েছেন। সোমবার বেলা ১২টার দিকে তিনি গুলিবিদ্ধ হলে আহত অবস্থায় খুলনা মেডিকেল কলেজ হাসপাতালে ভর্তি করা হয়। তিনি বর্তমানে শঙ্কামুক্ত বলে জানিয়েছেন চিকিৎসক।\nখুলনা সার্জিক্যাল এলাকায় রাস্তার ওপর তাকে গুলি করা হয় বলে দাবি করেছিলেন মোতালেব। তবে পুলিশ ঘটনাস্থলে গিয়ে কোনো ধরনের আলামত না পেয়ে তদন্ত চালিয়ে তন্বী নামে এক নারীর সম্পৃক্ততা খুঁজে পায়। পরে ওই নারীর বাড়িতে তল্লাশি চালিয়ে এক রাউন্ড পিস্তলের খোসা, মদের ৫টি খালি বোতল, ইয়াবা সেবনের সরঞ্জাম এবং অনৈতিক কাজের সামগ্রী ও আলামত উদ্ধার করে পুলিশ।\nসোনাডাঙ্গা মডেল থানার অফিসার ইনচার্জ (ওসি) মো. রফিকুল ইসলাম ঘটনার সত্যতা নিশ্চিত করে বলেন, বাসার ভেতরেই তাকে গুলি করা হয়। তবে তিনি প্রথমে পুলিশকে বিভ্রান্ত করেছিলেন। তিনি গুরুতর আহত না হলেও তাৎক্ষণিকভাবে খুলনা মেডিকেল কলেজ হাসপাতালে ভর্তি করা হয়। বর্তমানে তিনি আশঙ্কামুক্ত রয়েছেন।\nজানা গেছে, মোতালেব শিকদার পেশায় একজন ট্রাকচালক। তিনি এনসিপির রাজনীতির সাথে যুক্ত হয়ে কেন্দ্রীয় পদ লাভ করেন। সম্প্রতি তিনি একটি প্রাইভেট কার কেনেন। গাড়ির পেছনের কাচে দলীয় পদের স্টিকার লাগিয়ে চলাচল করতেন। যেখানে গুলির ঘটনা ঘটেছে, সেটির ভাড়াটিয়া তন্বী নামে এক নারী। তিনি চিহ্নিত মাদক ব্যবসায়ী বলে জানা গেছে। বিগত কয়েক মাস যাবৎ মোতালেবের সাথে তন্বীর সখ্যতা গড়ে উঠেছিল। এই বাড়িতে মোতালেব প্রায়ই অবস্থান করতেন। ঘটনার পর দরজায় তালা দিয়ে তন্বী পালিয়ে গেছেন।\nখুলনা মেট্রোপলিটন পুলিশের উপ-পুলিশ কমিশনার (সাউথ) মো. তাজুল ইসলাম জানান, মোতালেবের দাবি অনুযায়ী ঘটনাস্থলে গিয়ে গুলির কোনো আলামত না পেয়ে পুলিশ অধিকতর তদন্ত শুরু করে। সেখান থেকে পরিত্যক্ত অবস্থায় একটি প্রাইভেট কার পাওয়া যায়। সোনাডাঙ্গা থানার মজিদ স্মরণি আল আকসা মসজিদ রোডের ১০৯ নং হোল্ডিংয়ের ‘মুক্তা হাউজ’কে ঘটনাস্থল হিসেবে চিহ্নিত করে পুলিশ। এ বাড়ির ভাড়াটিয়া হিসেবে তন্বী বসবাস করেন। পুলিশ তন্বীর বাসায় প্রবেশ করে এক রাউন্ড পিস্তলের গুলির খোসা, বিদেশি মদের ৫টি খালি বোতল ও ইয়াবা সেবনের সরঞ্জাম উদ্ধার করে। ভিডিও ফুটেজ বিশ্লেষণ করে দেখা গেছে, আগের রাতে সাড়ে ১২টার দিকে মোতালেবসহ তিনজন এই বাসায় আসেন। সেখানে নারীও ছিল। তাদের মধ্যে কোনো অন্তর্কোন্দলের কারণে গুলির ঘটনা ঘটেছে। ঘটনার সাথে কারা জড়িত এবং কেন এই ঘটনা ঘটেছে, তা তদন্ত করে জানা যাবে।\nখুলনা মেডিকেল কলেজ হাসপাতালের তত্ত্বাবধায়ক ডা. মুহাম্মদ আক্তারুজ্জামান জানান, গুলিটি কানের চামড়ায় আঁচড় কেটে পাশ দিয়ে বের হয়ে যাওয়ায় বড় ধরনের ক্ষতি হয়নি। অস্ত্রোপচার শেষে তাকে ওয়ার্ডে ভর্তি রাখা হয়েছে। তার শারীরিক অবস্থা ভালো।\nমোতালেব শিকদারের স্ত্রী ফাহিমা তাসনিম ঝুমুর বলেন, রোববার রাতে তিনি (মোতালেব) খুলনা মেডিকেলে এক রোগীর সঙ্গে ছিলেন। রাতে বাসায় আসেননি। আজ সকালে সংগঠনের একটি মিটিং ছিল। হঠাৎ খবর পাই তিনি গুলিবিদ্ধ হয়েছেন। তিনি জানান, স্বামীকে নিয়ে তিনি সোনাডাঙ্গা থানার পল্লীমঙ্গল মাদ্রাসার সামনে একটি ভাড়া বাসায় বসবাস করেন। যে বাসায় গুলির ঘটনা ঘটেছে সেটি তাদের বাসা নয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdewpsdqma1t",
    "title": "সিলেটে দৈনিক আমার দেশের বর্ষপূর্তি উদযাপন",
    "publication_date": "2025-12-22T17:18:54+06:00",
    "keywords": "আমার-দেশ,সিলেট",
    "body": "দেশের স্বাধীনতা ও সার্বভৌমত্বের মূর্ত প্রতীক দৈনিক আমার দেশ। দেশের ইতিহাসের সবচেয়ে সাহসী পত্রিকা আমার দেশ। সত্য, ন্যায় ও সাহসিকতার প্রতীক পত্রিকাটি। নতুন বাংলাদেশ নির্মাণ, আধিপত্যবাদ বিরোধী লড়াই ও স্বাধীনতা অখণ্ডতা রক্ষায় আরও দূর্বার গতিতে এগিয়ে যাবে আমার দেশ। এ লড়াইয়ে সম্পাদক ড. মাহমুদুর রহমানের সাহসী ভূমিকা এ জাতি চিরকাল স্মরণ রাখবে।\nসোমবার (২২ ডিসেম্বর) দুপুরে আমার দেশ সিলেট ব্যুরোর আয়োজনে সিলেট প্রেসক্লাব মিলনায়তনে নবযাত্রার ১ম বর্ষ পূর্তির অনুষ্ঠানে বক্তারা এসব কথা বলেন।\nবক্তারা বলেন, নবযাত্রার পথ চলায় অনুসন্ধানী প্রতিবেদন করে ফ্যাসিস্টদের চরিত্র তুলে ধরেছে আমার দেশ। ফ্যাসিবাদের পতনের পর আমার দেশের নবযাত্রার এক বছরে ভারতীয় হেজেমনির বিরুদ্ধে লড়াই করে গণ-মানুষের কণ্ঠস্বর হয়ে উঠেছে পত্রিকাটি। পতিত ফ্যাসিবাদ ও ভারতীয় আধিপত্যবাদের বিরোধী লড়াই অব্যাহত রাখার আহবান জানান তারা।\nবক্তারা আরও বলেন, ভারতীয় আধিপত্যবাদ ও তাদের দেশীয় দোসর পতিত আওয়ামী লীগের দ্বারা বারবার আক্রান্ত হয়েছে আমার দেশ। ফ্যাসিস্ট আওয়ামী লীগ সরকার শুধু পত্রিকা বন্ধ করে ক্রান্ত হয়নি, ছাপাখানা লুট করে নিয়েছে। এতো নির্যাতনের পরও ফ্যাসিবাদ ও ভারতীয় আধিপত্যবাদ বিরোধী লড়াইয়ে অটল ছিলেন সম্পাদক ড. মাহমুদুর রহমান। বক্তারা সম্পাদকের সর্বোচ্চ নিরাপত্তা নিশ্চিতে সরকারের প্রতি আহবান জানান।\nশুভেচ্ছা বক্তব্যে শাহজালাল বিজ্ঞান ও প্রযুক্তি বিশ্ববিদ্যালয়ের প্রো-ভাইস চ্যান্সেলর অধ্যাপক ড. মো. সাজেদুল করিম বলেন, যখন আমার দেশসহ গণতন্ত্রকামী মানুষের বিরুদ্ধে ফ্যাসিস্টরা আক্রমণ শুরু করল, তখন থেকেই ভাবতাম কিভাবে পত্রিকার পাশে থাকা যায়। সিলেটের মানুষ ঝুঁকি নিয়ে দুর্যোগময় সময়ে আমার দেশের পাশে দাঁড়িয়েছে। তিনি বলেন, দেশ প্রেমিক পত্রিকা আমার দেশ। গত এক বছরে আমার দেশকে সমৃদ্ধ হয়েছে। শাহজালাল বিশ্ববিদ্যালয় সবসময় আমার দেশ পরিবারের পাশে রয়েছে।\nসিলেট মেট্রোপলিটন পুলিশের (এসএমপি) কমিশনার আব্দুল কুদ্দুস চৌধুরী বলেন, একটা দেশ কতটুকু সভ্য, সেটা মাপা হয় স্বাধীন সাংবাদিকতা দিয়ে। ফ্যাসিবাদ আমলে সংবাদ মাধ্যমের স্বাধীনতার টুঁটি চেপে ধরা হয়েছে। তিনি বলেন,দেশপ্রেমে আমার দেশ সবসময় নির্ধারিত মানদণ্ড অনুসরণ করেছে। দেশ প্রেমে উজ্জীবিত হয়ে আমার দেশ সাহসী এ ধারা অব্যাহত রাখবে।\nবিএনপি চেয়ারপার্সনের উপদেষ্টা ড. এনামুল হক চৌধুরী বলেন, দেশের স্বাধীনতা ও সার্বভৌমত্ব রক্ষায় আমার দেশ আপোষহীন ভাবে ভূমিকা পালন করে যাচ্ছে। নতুন বাংলাদেশ নির্মাণে অন্য সকল মিডিয়াও দায়িত্বশীল ভূমিকা পালন করবে।\nসিলেট জেলা জামায়াতের আমীর মাওলানা হাবিবুর রহমান বলেন, আমার দেশ স্বাধীনতার প্রতীক। সম্পাদক ড. মাহমুদুর রহমান সাহসিকতার বীর সেনানী। তিনি এ দেশের সূর্য সন্তান। তার নিরাপত্তা সরকারকে অবশ্যই করতে হবে।\nদৈনিক জালালাবাদ সম্পাদক ও সিলেট প্রেসক্লাবের সাবেক সভাপতি মুকতাবিস উন নূর বলেন, বাংলাদেশের সবচেয়ে সাহসী পত্রিকা আমার দেশ। স্কাইপ কেলেঙ্কারির মতো প্রতিবেদন প্রকাশ করেছে একমাত্র এই পত্রিকা। যেটা আর কোনও পত্রিকা পারেনি। আমার দেশ ন্যায়ের প্রতীক ও সাহসিকতার প্রতীক।\nনবযাত্রার ১ম বছর পূর্তিতে আমার দেশ সিলেট ব্যুরো অফিসের উদ্যোগে সিলেট প্রেসক্লাবে কেক কাটা ও শুভেচ্ছা বিনিময়ের আয়োজন করা হয়। অনুষ্ঠানে প্রশাসনের ঊর্ধ্বতন কর্মকর্তা, পুলিশ প্রশাসন, রাজনৈতিক ব্যক্তিবর্গ, সাংবাদিক নেতাসহ সমাজের বিভিন্ন শ্রেণী পেশার মানুষ অংশগ্রহণ করেন। নবযাত্রার ১ম বর্ষপূর্তিতে ফুল দিয়ে শুভেচ্ছা বিনিময় করেন বিশিষ্টজনেরা। পুলিশের সিলেট রেঞ্জ ডিআইজি ও সিলেট জেলা পুলিশ সুপারের পক্ষ থেকে কেক ও ফুল পাঠিয়ে শুভেচ্ছা জানান।\nসিলেট ব্যুরো চীফ খালেদ আহমদের সঞ্চালনায় শুভেচ্ছা বক্তব্য রাখেন ও উপস্থিত ছিলেন সম্মিলিত পেশাজীবী পরিষদের আহবায়ক ডা. শামীমুর রহমান, শাহজালাল বিজ্ঞান ও প্রযুক্তি বিশ্ববিদ্যালয়ের রেজিস্ট্রার সৈয়দ ছলিম মো. আব্দুল কাদির, গণিত বিভাগের অধ্যাপক ড. মাহবুবর রশীদ, যমুনা ওয়েল কোম্পানি লিমিটেডের স্বতন্ত্র পরিচালক সালেহ আহমদ খসরু, সিলেট প্রেসক্লাব সভাপতি ইকরামুল কবির, সাধারণ সম্পাদক মোহাম্মদ সিরাজুল ইসলাম, দৈ ইত্তেফাকের ব্যুরো চীফ হুমায়ুন রশীদ চৌধুরী, সিলেট মহানগর বিএনপির সাবেক সভাপতি নাছিম হোসেইন, সিলেট এমএজি ওসমানী মেডিকেল কলেজের অধ্যক্ষ অধ্যাপক ডা. জিয়াউর রহমান চৌধুরী, সিলেট মহানগর জামায়াতের নায়েবে আমীর ড. নূরুল ইসলাম বাবুল, সিলেট মেট্রোপলিটন পুলিশের এডিসি মোহাম্মদ সাইফুল ইসলাম, দৈনিক নয়াদিগন্তের ব্যুরো চীফ আবদুল কাদের তাপাদার, পুলিশের সিলেট রেঞ্জের পুলিশ সুপার মো. আমিনুল ইসলাম, ওসি ডিবি মো. আশরাফুল ইসলাম, আমার দেশ পাঠক মেলা সিলেটের সভাপতি ডা. হোসাইন আহমদ,  বাংলাদেশ খেলাফত মজলিসের সিলেট মহানগর আমীর মাওলানা এমরান আলম, আমার দেশ পাঠক মেলা সিলেটের সভাপতি ডা. হোসাইন আহমদ, ফ্রান্স প্রবাসী শাহ সুহেল আহমদ, উন্নয়ন কর্মী একে শামীম আহমদ, আমার দেশ সুনামগঞ্জ জেলা প্রতিনিধি জসিম উদ্দিন, কোম্পানীগঞ্জ প্রতিনিধি আব্দুল জলিল ও প্রতিনিধি মোশাররফ হোসেন,  প্রমুখ।\nঅনুষ্ঠান শেষে ভারতীয় আধিপত্যবাদ বিরোধী লড়াইয়ে বিপ্লবী শহীদ ওসমান শরিফ হাদির রুহের মাগফেরাত কামনা করে মোনাজাত পরিচালনা করেন মাওলানা হাবিবুর রহমান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdf32a2yigry",
    "title": "ফের বিতর্কে এয়ার ইন্ডিয়া: উড্ডয়নের পরই বন্ধ হলো ইঞ্জিন",
    "publication_date": "2025-12-22T17:15:28+06:00",
    "keywords": "দুর্ঘটনা,আমার-দেশ,এয়ার-ইন্ডিয়া",
    "body": "তেলের চাপ হঠাৎ কমে যাওয়ায় আকাশে উড্ডয়নের পর এয়ার ইন্ডিয়ার একটি বোয়িং ৭৭৭ বিমানকে মাঝপথ থেকে ফিরে আসতে হয়েছে। ভারতের বেসামরিক বিমান চলাচল নিয়ন্ত্রক সংস্থা ডিজিসিএ জানিয়েছে, মুম্বাইগামী ওই বিমানটি নিরাপদে দিল্লিতে অবতরণ করেছে এবং পুরো ঘটনা তদন্ত করা হচ্ছে।\nউল্লেখ্য, ১২ জুন একটি বোয়িং ড্রিমলাইনার দুর্ঘটনায় ২৬০ জন নিহত হওয়ার ইতোমধ্যে এয়ার ইন্ডিয়া কঠোর নজরদারির মধ্যে রয়েছে। ডিজিসিএ আগেও সংস্থাটির একাধিক নিরাপত্তা ত্রুটির কথা উল্লেখ করেছে। ফ্লাইটরাডার২৪-এর তথ্য অনুযায়ী, সংশ্লিষ্ট বিমানটি প্রায় ১৫ বছর পুরোনো এবং বিভিন্ন আন্তর্জাতিক রুটে চলাচল করেছে।\nডিজিসিএর বিবৃতিতে বলা হয়, সোমবার উড্ডয়নের পর ফ্ল্যাপস রিট্র্যাকশনের সময় বোয়িং ৭৭৭-৩০০ইআর বিমানের ডান দিকের ইঞ্জিনে তেলের চাপ কম লক্ষ্য করেন পাইলটরা। অল্প সময়ের মধ্যেই চাপ শূন্যে নেমে এলে নির্ধারিত নিরাপত্তা পদ্ধতি অনুসরণ করে তারা ইঞ্জিনটি বন্ধ করে দেন এবং বিমানটি দিল্লিতে ফেরত আনার সিদ্ধান্ত নেন।\nনিয়ন্ত্রক সংস্থা জানিয়েছে, আধুনিক বিমান এমনভাবে তৈরি যে একটি ইঞ্জিন দিয়েই নিরাপদে উড়ে অবতরণ করা সম্ভব। ফলে যাত্রীদের নিরাপত্তা ঝুঁকিতে পড়েনি।\nএয়ার ইন্ডিয়ার এক মুখপাত্র বলেন, ‘এই অপ্রত্যাশিত ঘটনার কারণে যাত্রীদের অসুবিধার জন্য আমরা আন্তরিকভাবে দুঃখিত। বিমানটি বর্তমানে প্রয়োজনীয় পরীক্ষা-নিরীক্ষার মধ্য দিয়ে যাচ্ছে।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdsz1q6t5lil",
    "title": "ওসমান হাদির বোন পাচ্ছেন লাইসেন্স ও গানম্যান",
    "publication_date": "2025-12-22T17:08:33+06:00",
    "keywords": "আমার-দেশ,শরীফ-ওসমান-হাদি",
    "body": "বাংলাদেশের ভূরাজনৈতিক মানচিত্রে অস্থিরতা ও কিছুটা আতঙ্কের ছায়া ঘনীভূত হচ্ছে। গত বছরের ৫ আগস্টের ছাত্র-জনতার ঐতিহাসিক বিপ্লবের পর রাষ্ট্রের সার্বভৌমত্ব এবং জনগণের মৌলিক অধিকারের প্রশ্নে যারা আপসহীন, তাদের টার্গেট করা হচ্ছে। বিশেষ করে ভারতের একপক্ষীয় নীতি ও আধিপত্যবাদের বিরুদ্ধে যারা রাজপথ এবং কলমে সোচ্চার, তাদের স্তব্ধ করার এক সুদূরপ্রসারী ‘নীলনকশা’ বাস্তবায়নের কিছু গুরুতর ইঙ্গিত পাচ্ছে নিরাপত্তা সংস্থাগুলো। ফলে ফ্যাসিবাদ ও আধিপত্যবাদবিরোধী আন্দোলনে সোচ্চার থাকা শহীদ ওসমান হাদির পরিবারকে দেওয়া হচ্ছে বিশেষ নিরাপত্তা। হাদির এক বোন পাচ্ছেন লাইসেন্স এবং গানম্যান। অন্য সদস্যদের নিরাপত্তায়ও সার্বক্ষণিক পুলিশি নিরাপত্তা দেওয়া হবে।\nসম্প্রতি ইনকিলাব মঞ্চের সংগঠক শরীফ ওসমান হাদির ওপর প্রকাশ্য দিবালোকে সাবেক ছাত্রলীগ নেতা ফয়সাল করিম মাসুদের গুলি এ আশঙ্কাকে রাজপথ থেকে নীতিনির্ধারণী মহলে নিয়ে এসেছে। নিরাপত্তাসংশ্লিষ্টদের মতে, বাংলাদেশের অভ্যন্তরীণ রাজনীতিতে দিল্লির প্রভাবমুক্ত স্বাধীন পররাষ্ট্রনীতির দাবি তোলা ব্যক্তিরাই এখন একটি বিশেষ হিটলিস্টের লক্ষ্যবস্তু।\nএদিকে জুলাই যোদ্ধা, সমন্বয়ক ও সংসদ-সদস্য প্রার্থী ও বিভিন্ন রাজনৈতিক দলের শীর্ষ নেতাদের ব্যক্তিগত নিরাপত্তা নিশ্চিতে উদ্যোগ নিয়েছে সরকার। এরই অংশ হিসাবে জুলাই আন্দোলনে অংশগ্রহণকারী সম্মুখসারির কয়েকজনকে গানম্যান দেওয়া হয়েছে। তাদের ব্যক্তিগত অস্ত্রের লাইসেন্স দেওয়ার বিষয়টিও প্রক্রিয়াধীন রয়েছে। এই তালিকায় রয়েছেন-অন্তর্বর্তী সরকারের সাবেক উপদেষ্টা ও জাতীয় নাগরিক পার্টির (এনসিপি) আহ্বায়ক নাহিদ ইসলাম, এনসিপির দক্ষিণাঞ্চলের মুখ্য সমন্বয়ক হাসনাত আবদুল্লাহ, সিনিয়র যুগ্ম সদস্য সচিব তাসনিম জারা ও মুখ্য সমন্বয়ক (উত্তরাঞ্চল) সারজিস আলম।\nএছাড়া বেশ কয়েকজন রাজনীতিক ও সংসদ-সদস্য প্রার্থী গানম্যান ও অস্ত্রের লাইসেন্স চেয়ে আবেদন করেছেন। জামায়াতের আমির ডা. শফিকুর রহমান ও বাংলাদেশ জাতীয় পার্টি (জেপি) প্রধান ব্যারিস্টার আন্দালিব রহমান পার্থ ঢাকা মহানগর পুলিশের (ডিএমপি) কাছে ব্যক্তিগত নিরাপত্তার জন্য গানম্যান চেয়েছেন। আবেদনের ভিত্তিতে কয়েকজন রাজনীতিককে গানম্যানসহ অস্ত্রের লাইসেন্স দেওয়া হচ্ছে শিগগিরই। এদের মধ্যে রয়েছেন-গণসংহতি আন্দোলনের প্রধান সমন্বয়ক জুনায়েদ সাকি, ডেমরা-যাত্রাবাড়ী এলাকা থেকে বিএনপি মনোনীত সংসদ-সদস্য প্রার্থী তানভির আহমেদ রবিন, পাবনা-৩ আসনের বিএনপি মনোনীত প্রার্থী জাফির তুহিন, জাতীয় পার্টির (জেপি) চেয়ারম্যান ও সাবেক মন্ত্রী আনোয়ার হোসেন মঞ্জু, লিবারেল ডেমোক্রেটিক পার্টির (এলডিপি) সভাপতি কর্নেল (অব.) অলি আহমদসহ আরও বেশ কয়েকজন। এছাড়া ফ্যাসিবাদ ও আধিপত্যবাদবিরোধী আন্দোলনে সোচ্চার থাকা শহীদ ওসমান হাদির পরিবারকে দেওয়া হচ্ছে বিশেষ নিরাপত্তা। হাদির এক বোন পাচ্ছেন লাইসেন্স এবং গানম্যান। অন্য সদস্যদের নিরাপত্তায় সার্বক্ষণিক পুলিশি নিরাপত্তা দেওয়া হবে। স্বরাষ্ট্র মন্ত্রণালয় ও পুলিশের উচ্চপর্যায়ের সূত্র থেকে এসব তথ্য নিশ্চিত হওয়া গেছে।\nঅতিরিক্ত আইজিপি (ক্রাইম অ্যান্ড অপস) খোন্দকার রফিকুল ইসলাম বলেন, জুলাই যোদ্ধা এবং সংসদ-সদস্য প্রার্থীদের মধ্যে যারা আমাদের কাছে নিরাপত্তা চেয়েছেন তাদের বিষয়ে যথাযথ ব্যবস্থা নেওয়া হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amdzbjgdeolrg",
    "title": "ইসলামী ব্যাংক ফাউন্ডেশনে ‘ক্লিনিক্যাল টিচার’ পদে নিয়োগ",
    "publication_date": "2025-12-22T17:05:59+06:00",
    "keywords": "আমার-দেশ,ইসলামী-ব্যাংক",
    "body": "ইসলামী ব্যাংক ফাউন্ডেশনে ‘ক্লিনিক্যাল টিচার’ পদে জনবল নিয়োগ দেওয়া হবে। আগামী ১ জানুয়ারি পর্যন্ত আবেদন করা যাবে। নারী-পুরুষ উভয়ই আবেদন করতে পারবেন।\nপ্রার্থীকে অবশ্যই স্নাতকোত্তর ডিগ্রিধারী এবং বিএসসি অথবা ডিপ্লোমা ডিগ্রিধারী হতে হবে। পাশাপাশি নার্সিং পেশায় দুই বছর কাজের অভিজ্ঞতা থাকতে হবে।\nপ্রতিষ্ঠানের নাম: ইসলামী ব্যাংক ফাউন্ডেশন\nপদের নাম: ক্লিনিক্যাল টিচার\nপদসংখ্যা: নির্ধারিত নয়\nশিক্ষাগত যোগ্যতা: বিএসসি অথবা ডিপ্লোমা (নার্সিং)। প্রার্থীকে অবশ্যই বাংলাদেশ নার্সিং ও মিডওয়াইফারি কাউন্সিলের রেজিস্ট্রেশনধারী হতে হবে।\nঅভিজ্ঞতা: ২ বছর\nবেতন: প্রতিষ্ঠানের নিয়মানুযায়ী\nচাকরির ধরন: অস্থায়ী\nপ্রার্থীর ধরন: নারী-পুরুষ\nবয়স: ১ জানুয়ারি ২০২৬ তারিখ পর্যন্ত অনূর্ধ্ব ৩২ বছর। তবে অভিজ্ঞ প্রার্থীদের বয়স শিথিলযোগ্য।\nকর্মস্থল: রাজশাহী\nআবেদনের নিয়ম: আগ্রহীরা এখানে ক্লিক করেইসলামী ব্যাংক ফাউন্ডেশনআবেদন করতে পারবেন। অনলাইনে আবেদনের সময় প্রার্থীকে অবশ্যই ছবি ও স্বাক্ষর স্ক্যান করে যুক্ত করতে হবে।\nআবেদনের শেষ সময়: ১ জানুয়ারি ২০২৬\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdmkmnqqewpd",
    "title": "ঈশ্বরদীতে বিএনপি নেতা হত্যাকাণ্ডে প্রধান আসামি গ্রেপ্তার",
    "publication_date": "2025-12-22T16:59:37+06:00",
    "keywords": "বিএনপি,আমার-দেশ,পাবনা,ঈশ্বরদী",
    "body": "পাবনার ঈশ্বরদীতে জমির মাটি কাটা নিয়ে বিরোধের জেরে সংঘটিত চাঞ্চল্যকর বিএনপি নেতা বিরু মোল্লা হত্যাকাণ্ডের প্রধান আসামি মো. জহুরুল মোল্লা (৫২) কে গ্রেপ্তার করেছে র‍্যাব। নিহত বিরু মোল্লা ঈশ্বরদীর লক্ষিকুন্ডা ইউনিয়ন বিএনপির আহবায়ক ছিলেন এবং জেলা বিএনপির আহবায়ক হাবিবুর রহমান হাবিবের অনুসারী ছিলেন।\nসোমবার (২২ ডিসেম্বর) ভোরে সিরাজগঞ্জ জেলার সলঙ্গা থানাধীন রঘুনাথপুর এলাকায় বিশেষ অভিযান চালিয়ে হত্যাকাণ্ডের মুল-হোতা জহুরুল মোল্লাকে গ্রেপ্তার করা হয়।\nর‍্যাব সূত্রে জানা যায়, গত ১৭ ডিসেম্বর সকাল আনুমানিক সময়ে ঈশ্বরদী উপজেলার লক্ষীকুন্ডা ইউনিয়নের কামালপুর মোল্লাপাড়া এলাকায় জমির মাটি কাটা নিয়ে পূর্ব বিরোধের জেরে বিরু মোল্লা (৬৫) কে প্রকাশ্যে গুলি করে হত্যা করা হয়। নিহত বিরু মোল্লা ও জহুরুল মোল্লা সম্পর্কে আপন চাচাতো ভাই। প্রকাশ্য দিবালোকে সংঘটিত এই হত্যাকাণ্ডে এলাকায় ব্যাপক চাঞ্চল্য ও আতঙ্কের সৃষ্টি হয়।\nএ ঘটনায় নিহতের ছেলে মো. রাজিব আহম্মেদ (৩১) বাদী হয়ে চারজনকে আসামি করে ঈশ্বরদী থানায় একটি হত্যা মামলা দায়ের করেন। মামলাটি থানায় নথিভুক্ত হয় মামলা নম্বর-২৫, তারিখ ১৮ ডিসেম্বর ২০২৫।\nঘটনার পর থেকেই র‍্যাব আসামিদের গ্রেপ্তারে তৎপরতা শুরু করে। এরই ধারাবাহিকতায় র‍্যাব-১২, সিপিসি-২ পাবনার কোম্পানি কমান্ডার স্কোয়াড্রন লিডার ফিরোজ আহমেদ (এটিসি), র‍্যাব-১২, সিপিসি-১ কুষ্টিয়ার ভারপ্রাপ্ত কোম্পানি কমান্ডার সহকারী পুলিশ সুপার হান্নান হাওলাদার, র‍্যাব-১২ সিপিএসসি বগুড়ার কোম্পানি কমান্ডার লেফটেন্যান্ট ওয়াহিদুজ্জামান (এস), বিএন এবং স্কোয়াড কমান্ডার সহকারী পুলিশ সুপার মো. মমিনুর রহমানের যৌথ নেতৃত্বে একটি আভিযানিক দল অভিযান পরিচালনা করে।\nঅভিযানের একপর্যায়ে সোমবার সিরাজগঞ্জ জেলার সলঙ্গা থানাধীন রঘুনাথপুর এলাকা থেকে মামলার মূলহোতা মো. জহুরুল মোল্লাকে গ্রেপ্তার করতে সক্ষম হয় র‍্যাব।\nগ্রেপ্তারকৃত আসামির বিরুদ্ধে পরবর্তী আইনানুগ ব্যবস্থা গ্রহণের জন্য তাকে ঈশ্বরদী থানায় হস্তান্তর করা হবে বলে র‍্যাব সূত্রে জানানো হয়েছে।\nঈশ্বরদী থানার অফিসার ইনচার্জ (ওসি) মো. মমিনুজ্জামান জানান, বিএনপি নেতা হত্যাকাণ্ডের প্রধান আসামি র‍্যাবের হাতে গ্রেপ্তার হয়েছে বলে র‍্যাব সূত্র জানিয়েছে। আমাদের কাছে হস্তান্তর করা হলে আদালতের মাধ্যমে তাকে পাবনা জেলহাজতে প্রেরণ করা হবে।\nউল্লেখ্য, গ্রেপ্তার বিএনপি নেতা হত্যাকাণ্ডের প্রধান আসামি জহুরুল মোল্লা বিগত ফ্যাসিস্ট আওয়ামী লীগ সরকারের আমলে ঈশ্বরদী উপজেলা ইটভাটা মালিক সমিতির সাধারণ সম্পাদক ছিলেন। বর্তমানে তিনি বিএনপির রাজনীতির সঙ্গে সম্পৃক্ত বলে একাধিক এলাকাবাসী জানিয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amd49c6axb0mt",
    "title": "যবিপ্রবি বিভিন্ন বিভাগে ৪২ জনকে নিয়োগ",
    "publication_date": "2025-12-22T16:54:42+06:00",
    "keywords": "নিয়োগ,আমার-দেশ,চাকরি,যবিপ্রবি",
    "body": "যশোর বিজ্ঞান ও প্রযুক্তি বিশ্ববিদ্যালয়ে (যবিপ্রবি) বিভিন্ন বিভাগে অধ্যাপক, সহযোগী অধ্যাপক ও সহকারী অধ্যাপক পদে ৪২ জনকে নিয়োগ দেওয়া হবে। আবেদনের শেষ তারিখ ১১ জানুয়ারি।রেজিস্ট্রার, যবিপ্রবির কার্যালয় অথবা বিশ্ববিদ্যালয়ের ওয়েবসাইট থেকে আবেদন ফরম ও যোগ্যতার বিস্তারিত বিবরণ সংগ্রহ করা যাবে।\nচাকরির বিবরণ\n১. পদের নাম: অধ্যাপক\nবিভাগ ও পদসংখ্যা\nম্যানেজমেন্ট বিভাগ: ০১\nগণিত বিভাগ: ০১\nফিন্যান্স অ্যান্ড ব্যাংকিং বিভাগ: ০১\nমার্কেটিং বিভাগ: ০২\nরসায়ন বিভাগ: ০১\nঅ্যাকাউন্টিং অ্যান্ড ইনফরমেশন সিস্টেমস বিভাগ: ০১\nফলিত পরিসংখ্যান অ্যান্ড ডেটা সায়েন্স বিভাগ: ০১\nইংরেজি বিভাগ: ০১\nইলেকট্রিক্যাল অ্যান্ড ইলেকট্রনিক ইঞ্জিনিয়ারিং বিভাগ: ০১\nবেতন স্কেল ও গ্রেড: ৫৬,৫০০-৭৪,৪০০ টাকা (গ্রেড-৩)\n২. পদের নাম: সহযোগী অধ্যাপক\nবিভাগ ও পদসংখ্যা\nইন্ডাস্ট্রিয়াল অ্যান্ড প্রোডাকশন ইঞ্জিনিয়ারিং বিভাগ: ০১\nপরিবেশ বিজ্ঞান ও প্রযুক্তি বিভাগ: ০১\nফুড ইঞ্জিনিয়ারিং বিভাগ: ০৩\nগণিত বিভাগ: ০১\nফিন্যান্স অ্যান্ড ব্যাংকিং বিভাগ: ০১\nটেক্সটাইল ইঞ্জিনিয়ারিং বিভাগ: ০১\nশারীরিক শিক্ষা ও ক্রীড়া বিজ্ঞান বিভাগ: ০১\nক্লাইমেট অ্যান্ড ডিজাস্টার ম্যানেজমেন্ট বিভাগ: ০১\nনার্সিং অ্যান্ড হেলথ সায়েন্স বিভাগ: ০১\nফলিত পরিসংখ্যান অ্যান্ড ডেটা সায়েন্স বিভাগ: ০১\nফিজিওথেরাপি অ্যান্ড রিহ্যাবিলিটেশন বিভাগ: ০২\nঅ্যাকাউন্টিং অ্যান্ড ইনফরমেশন সিস্টেমস: ০১\nপেট্রোলিয়াম অ্যান্ড মাইনিং ইঞ্জিনিয়ারিং বিভাগ: ০১\nম্যানেজমেন্ট বিভাগ: ০২\nবেতন স্কেল ও গ্রেড: ৫০,০০০-৭১,২০০ টাকা (গ্রেড-৪)\n৩. পদের নাম: সহকারী অধ্যাপক\nবিভাগ ও পদসংখ্যা:\nটেক্সটাইল ইঞ্জিনিয়ারিং বিভাগ: ০২\nফুড ইঞ্জিনিয়ারিং বিভাগ: ০১\nগণিত বিভাগ: ০১\nমার্কেটিং বিভাগ: ০১\nশারীরিক শিক্ষা ও ক্রীড়া বিজ্ঞান বিভাগ: ০২\nফিজিওথেরাপি অ্যান্ড রিহ্যাবিলিটেশন বিভাগ: ০১\nক্লাইমেট অ্যান্ড ডিজাস্টার ম্যানেজমেন্ট বিভাগ: ০১\nপেট্রোলিয়াম অ্যান্ড মাইনিং ইঞ্জিনিয়ারিং বিভাগ: ০২\nবায়োকেমিস্ট্রি অ্যান্ড মলিকুলার বায়োলজি বিভাগ: ০১\nফলিত পরিসংখ্যান অ্যান্ড ডেটা সায়েন্স বিভাগ: ০১\nবেতন স্কেল ও গ্রেড: ৩৫,৫০০-৬৭,০১০ টাকা (গ্রেড-৬)\nআবেদনের নিয়ম\nনির্ধারিত আবেদন ফরমে প্রয়োজনীয় সব কাগজপত্রসহ পূর্ণাঙ্গ আবেদনপত্র ক্রমিক নং ১ ও ২ুএর জন্য ৭ সেট এবং ক্রমিক নং ৩ুএর জন্য ৪ সেট রেজিস্ট্রার, যশোর বিজ্ঞান ও প্রযুক্তি বিশ্ববিদ্যালয়, যশোর-৭৪০৮ বরাবরে অফিস চলাকালে পৌঁছাতে হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdo5gkjglkeu",
    "title": "হিজবুল্লাহর শব্দভাণ্ডারে আত্মসমর্পণের কোনো স্থান নেই",
    "publication_date": "2025-12-22T16:42:52+06:00",
    "keywords": "আমার-দেশ,হিজবুল্লাহ",
    "body": "হিজবুল্লাহর এমপি হুসেইন হাজ্জ হাসান বলেছেন, তাদের শব্দভাণ্ডারে আত্মসমর্পণের কোনো স্থান নেই। বলেন, আক্রমণ থেকে আত্মরক্ষার অধিকার রয়েছে তাদের। রোববার বেকা উপত্যকায় হিজবুল্লাহর জনসংযোগ বিভাগ আয়োজিত এক সভায় তিনি এ মন্তব্য করেন। খবর মিডল ইস্ট মনিটরের।\nহাজ্জ হাসান বলেন, হিজবুল্লাহকে নিরস্ত্র করতে সামরিক ও রাজনৈতিক চাপ প্রয়োগ করছে ইসরাইল। তিনি বলেন, ‘আমরা তাদের বলছি, লেবানন তার স্বার্থ রক্ষা করতে প্রস্তুত।’\nতিনি আরো বলেন, ‘লেবাননের অগ্রাধিকার হলো, প্রতিরোধ, জনগণ এবং সেনাবাহিনী’। এছাড়াও অগ্রাধিকারের মধ্যে রয়েছে আগ্রাসন বন্ধ করা, লেবাননের ভূখণ্ড থেকে ইসরাইলি দখলদার বাহিনীর প্রত্যাহার নিশ্চিত করা, বন্দি মুক্তি নিশ্চিত করা, পুনর্গঠন শুরু করা এবং জাতীয় প্রতিরক্ষা কৌশল নিয়ে আলোচনায় অংশগ্রহণ করা।\nহিজবুল্লাহর এমপি আরো বলেন, তারা নির্ধারিত সময়ে নির্বাচন অনুষ্ঠানকে সমর্থন করেন। তিনি বলেন, সাম্প্রতিক বছরগুলোতে তাদের জোটকে বিচ্ছিন্ন বা দুর্বল করার চেষ্টা করা হয়েছে, তবে হিজবুল্লাহ ও আমাল আন্দোলনের মধ্যে সম্পর্ক শক্তিশালী এবং আরো গভীর হচ্ছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdjz9cgklsm3",
    "title": "স্নায়ু যুদ্ধ-পরবর্তী সামরিক চুক্তির ইতি টানল রাশিয়া",
    "publication_date": "2025-12-22T16:39:35+06:00",
    "keywords": "ইউরোপ,আমার-দেশ,যুদ্ধ,রাশিয়া",
    "body": "রাশিয়ার সরকার আনুষ্ঠানিকভাবে প্রতিরক্ষা মন্ত্রণালয়কে ইউরোপের বেশ কয়েকটি দেশের সঙ্গে স্নায়ু যুদ্ধ-পরবর্তী দ্বিপাক্ষিক সামরিক সহযোগিতা চুক্তি বাতিল করার অনুমোদন দিয়েছে।আনাদোলু এজেন্সির প্রতিবেদনে এসেছে, রাশিয়ার প্রতিরক্ষা মন্ত্রণালয়ের ঘোষণায় ইউরোপের দেশগুলোর সঙ্গে ১৯৯২ থেকে ২০০২ সালের মধ্যে করা সামরিক সহযোগিতা চুক্তি বাতিলের কথা বলা হয়েছে।\nচুক্তি বাতিলের দেশগুলোর তালিকায় রয়েছে, জার্মানি, পোল্যান্ড এবং নরওয়ে, বুলগেরিয়া, রোমানিয়া, ডেনমার্ক, যুক্তরাজ্য, নেদারল্যান্ডস, ক্রোয়েশিয়া, বেলজিয়াম এবং চেক প্রজাতন্ত্র।\nবর্তমান ভূ-রাজনৈতিক এমন উত্তেজনার মধ্যে দিয়েই রাশিয়া তাদের শীতল যুদ্ধ-পরবর্তী সামরিক-কূটনৈতিক কাঠামোর আনুষ্ঠানিক সমাপ্তির ঘোষণা দিয়েছে।\nসোভিয়েত-পরবর্তী সামরিক চুক্তি বলতে মূলত সোভিয়েত ইউনিয়নের পতনের পর প্রতিষ্ঠিত সামরিক জোট এবং পারস্পরিক প্রতিরক্ষা চুক্তিগুলোকে বোঝানো হয়, যার মধ্যে প্রধান হলো কালেক্টিভ সিকিউরিটি ট্রিটি অর্গানাইজেশন (সিএসটিও), যা রাশিয়া, বেলারুশসহ কয়েকটি প্রাক্তন সোভিয়েত রাষ্ট্র নিয়ে গঠিত এবং পারস্পরিক সামরিক সহযোগিতার নীতি অনুসরণ করে, যেখানে এক সদস্যের ওপর আক্রমণ মানে সবার ওপর আক্রমণ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amduj545aebpg",
    "title": "ভোটার হতে ২৭ ডিসেম্বর আবেদন করবেন তারেক রহমান",
    "publication_date": "2025-12-22T16:32:22+06:00",
    "keywords": "তারেক-রহমান,আমার-দেশ",
    "body": "বিএনপির ভারপ্রাপ্ত চেয়ারম্যান তারেক রহমান আগামী ২৭ ডিসেম্বর ভোটার হবেন বলে জানিয়েছেন দলটির স্থায়ী কমিটির সদস্য সালাউদ্দিন আহমেদ। সোমবার আগারগাঁওয়ের নির্বাচন ভবনে প্রধান নির্বাচন কমিশনার (সিইসি) এএমএম নাসির উদ্দিনের সঙ্গে বৈঠক শেষে এ তথ্য জানান তিনি।\nবৈঠকে বিএনপির ভারপ্রাপ্ত চেয়ারম্যান তারেক রহমানের ভোটার হওয়া নিয়ে আলোচনা হয়েছে কিনা এমন প্রশ্নের জবাবে সালাউদ্দিন আহমেদ বলেন, ২৫ তারিখ হচ্ছে বৃহস্পতিবার। আর শুক্রবার ২৬ তারিখ। শনিবার ২৭ তারিখ নির্বাচনকালীর এই সময়ে নির্বাচন কমিশনের সব অফিস সব খোলা থাকে, সেইদিনই ভোটার হওয়া বা ভোটার আইডি সংক্রান্ত যা কিছু আছে, তিনি করবেন।\nআইনশৃঙ্খলা পরিস্থিতি নিয়ে এক প্রশ্নের জবাবে তিনি বলেন, আইনশৃঙ্খলা পরিস্থিতি নিয়ন্ত্রণের দায়িত্ব সরকারের, নির্বাচন চলাকালীন সময়ে নির্বাচন কমিশন যেভাবে চাইবেন সেভাবে কর্মকর্তাদের নিয়োগ বদলি সংক্রান্ত এখতিয়ার থাকে। কিন্তু প্রাইমারিলি সবকিছু সরকারের দায়িত্ব। এক্ষেত্রে আমরা নির্বাচনী পরিবেশ সুষ্ঠু থাকুক এই কামনা করি। সরকারকে আমরা আহ্বান জানিয়েছি এবং জনগণও চায় এবার উৎসবমুখর পরিবেশে স্বাধীনভাবে মুক্তভাবে ভোট দিবে। আশা করি আইনশৃঙ্খলা পরিস্থিতির ক্রম উন্নতি হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amdsjqe4btcrj",
    "title": "হলি ফ্যামিলি মেডিকেল কলেজে নিয়োগ, শেষ সময় ১ জানুয়ারি",
    "publication_date": "2025-12-22T16:24:52+06:00",
    "keywords": "নিয়োগ,আমার-দেশ,চাকরি",
    "body": "হলি ফ্যামিলি রেড ক্রিসেন্ট মেডিকেল কলেজ হাসপাতালের বিভিন্ন বিভাগে ‘মেডিকেল অফিসার’ পদে নিয়োগ বিজ্ঞপ্তি প্রকাশ করা হয়েছে। এ ছাড়া মানসিক বিভাগে একজন ‘ক্লিনিক্যাল সাইকোলজিস্ট’ নিয়োগ দেওয়া হবে। বিজ্ঞপ্তিতে পদসংখ্যা নির্দিষ্ট করা হয়নি। আবেদনের শেষ সময় ১ জানুয়ারি ২০২৬।\nচাকরির বিবরণ\n১. পদের নাম: মেডিকেল অফিসার\nপদসংখ্যা: অনির্দিষ্ট\nশিক্ষাগত যোগ্যতা: BMDC কর্তৃক স্বীকৃত ও রেজিস্ট্রিকৃত মেডিকেল গ্র্যাজুয়েট। সংশ্লিষ্ট বিষয়ে এফসিপিএস/এমএস/এমডি-১ম পার্ট উত্তীর্ণকারী/ডিপ্লোমাধারী চিকিৎসকবৃন্দ অগ্রাধিকার পাবেন।\nবেতন স্কেল: ৯ম গ্রেড\n২. পদের নাম: ক্লিনিক্যাল সাইকোলজিস্ট\nপদসংখ্যা: ০১\nশিক্ষাগত যোগ্যতা: স্বীকৃত বিশ্ববিদ্যালয় থেকে সাইকোলজিতে মাস্টার্স পাস।\nবেতন: আলোচনা সাপেক্ষে\nআবেদনের নিয়ম\nসম্প্রতি তোলা ২ (দুই) কপি পাসপোর্ট সাইজের ছবিসহ প্রয়োজনীয় সব শিক্ষাগত ও অভিজ্ঞতা সনদের সত্যায়িত অনুলিপিসহ এক কপি জীবনবৃত্তান্ত সংযুক্ত করে আবেদন করতে হবে।\nআবেদন ফি: ৫০০ টাকা (ব্যাংক ড্রাফট)\nআবেদনের শেষ তারিখ: ১ জানুয়ারি ২০২৬।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd3wq9bzxvxi",
    "title": "৭২ হাজার নিবন্ধিত প্রবাসী ভোটারের ঠিকানায় গেল পোস্টাল ব্যালট",
    "publication_date": "2025-12-22T16:24:43+06:00",
    "keywords": "নির্বাচন,প্রবাসী,আমার-দেশ,পোস্টাল-ভোট-বিডি",
    "body": "ত্রয়োদশ সংসদ নির্বাচন ও গণভোট দিতে নিবন্ধিত প্রায় ৭২ হাজার প্রবাসীর কাছে পোস্টাল ব্যালট পাঠিয়েছে নির্বাচন কমিশন। সোমবার নির্বাচন কমিশনের ‘আউট অব কান্ট্রি ভোটিং সিস্টেম অ্যান্ড ইমপ্লিমেন্টেশন (ওসিভি–এসডিআই)’ প্রকল্পের টিম লিডার সালীম আহমাদ খান এ তথ্য নিশ্চিত করেন।\nতিনি বলেন, ইতোমধ্যে অস্ট্রেলিয়া, কানাডা, চীন, ফ্রান্স, জার্মানি, ইতালি, জাপন, কুয়েক, মালয়েশিয়া, কাতার, সৌদি আরব, দক্ষিণ কোরিয়া, আরব আমিরাত, যুক্তরাজ্য ও যুক্তরাষ্ট্রে ৭১ হাজার ৯৫৩ জনের ঠিকানায় পোস্টাল ব্যালট পাঠানো হয়েছে। ধাপে ধাপে নিবন্ধিত সবার কাছে সংসদ ও গণভোটের ব্যালট পেপার পৌঁছে যাবে।\nইসি কর্মকর্তা জানান, নিবন্ধন অ্যাপ উদ্বোধনের পরদিন ১৯ নভেম্বর থেকে প্রবাসীদের নিবন্ধন শুরু হয়ে ২৫ ডিসেম্বর পর্যন্ত চলবে। এছাড়া দেশের ভেতরে সরকারি চাকরিজীবি, ভোটগ্রহণ কর্মকর্তা ও আইনি হেফাজতে থাকা ব্যক্তিদের পোস্টাল ভোট বিডি অ্যাপে নিবন্ধন চলমান রয়েছে।\nসোমবার বেলা ৩ টা পর্যন্ত ৫ লাখ ৭৫ হাজার ৬৬০ জন নিবন্ধন করেছেন। এরমধ্যে বাংলাদেশে ৯৪ হাজার ২৪৭ জন নিবন্ধন করেছে। ইসির ঘোষিত তফসিল অনুযায়ী আগামী ১২ ফেব্রুয়ারি সকাল সাড়ে ৭টা থেকে বিকেল সাড়ে ৪টা পর্যন্ত ভোটগ্রহণ অনুষ্ঠিত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdqncatuy1qj",
    "title": "ফেনীতে গাছের সঙ্গে জজকোর্ট সেরেস্তাদারের ঝুলন্ত লাশ উদ্ধার",
    "publication_date": "2025-12-22T16:15:05+06:00",
    "keywords": "আমার-দেশ,হত্যা",
    "body": "ফেনীতে গাছের সঙ্গে জজকোর্ট সেরেস্তাদার এনামুল হকের (৫০) ঝুলন্ত লাশ উদ্ধার করা হয়েছে। সোমবার দুপুরের দিকে জেলার সদর উপজেলার ফতেহপুর রেলওয়ে ওভারপাস সংলগ্ন এলাকার লাশটি উদ্ধার করে পুলিশ।\nনিহত এনামুল হক একই উপজেলার পাঁচগাছিয়া ইউনিয়নের মাথিয়ারা গ্রামের ফজলু মিয়ার ছেলে ও ফেনী শহরের এলাকার বাসিন্দা।\nনিহতের ছেলে সৈকত জানান, সকাল ৭টার দিকে তিনি বাসা থেকে বের হয়েছিলেন। ঘটনাস্থলে গাছের সঙ্গে লাশ দেখতে পেয়ে স্থানীয়রা পুলিশে খবর দেয়।\nএদিকে ঘটনাস্থল থেকে এনামুল হকের লাশ উদ্ধার ও বিভিন্ন আলামত সংগ্রহ করেছেন পুলিশ। ধারনা করা হচ্ছে গলায় জামা পেঁচিয়ে অনেক ধস্তাধস্তি শেষে তাকে হত্যার পর মরদেহ গাছের সঙ্গে ঝুলিয়ে রাখা হয়েছে।\nফেনী মডেল থানার ওসি গাজী মোহাম্মদ ফৌজুল আজিম ঘটনাস্থল পরিদর্শন ও লাশ উদ্ধারের সত্যতা নিশ্চিত করেছেন।\nঘটনাস্থল পরিদর্শন শেষে ফেনীর অতিরিক্ত পুলিশ সুপার (সদর সার্কেল) নিশাত তাবাসসুম বলেন,তদন্ত ছাড়া তাৎক্ষণিক কিছু বলা যাচ্ছে না।\nএখনও পর্যন্ত নিহতের পরিবারের পক্ষ থেকে তেমন কোনো তথ্য দিতে পারেননি। ফলে বিষয়টি নিয়ে পুলিশ এখনও ধোঁয়াশার মধ্যে রয়েছে। তদন্তে প্রকৃতঘটনা বেরিয়ে আসবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amd4m77hfimzb",
    "title": "রংপুরে কার্যক্রম নিষিদ্ধ আ. লীগের ৪৪ জন গ্রেপ্তার",
    "publication_date": "2025-12-22T16:06:56+06:00",
    "keywords": "আমার-দেশ,রংপুর",
    "body": "অপারেশন ডেভিল হান্ট ফেজ-২ এর অভিযানে গেলো ২৪ ঘন্টায় রংপুর বিভাগে ৪৪ জনকে গ্রেপ্তার করেছে পুলিশ। এরা সবাই কার্যক্রম নিষিদ্ধ আওয়ামী লীগ এবং এর সহযোগী ও অঙ্গ সংগঠনের নেতা কর্মী।\nরোববার (২১ ডিসেম্বর)সকাল ৬টা থেকে সোমবার (২২ ডিসেম্বর) সকাল ৬ টা পর্যন্ত বিভাগের সাত জেলার বিভিন্ন উপজেলা থেকে তাদের গ্রেপ্তার করা হয়।\nরংপুর রেঞ্জ ডিআইজি আমিনুল ইসলাম জানান, অভিযানে রংপুরে ৭,গাইবান্ধায় ২, কুড়িগ্রামে ৮,লালমনিরহাটে ৫,নীলফামারীতে ৬,দিনাজপুরে ৯,ঠাকুরগাঁওয়ে ৫ এবং পঞ্চগড় থেকে ২ জনকে গ্রেপ্তার করা হয়।\nগ্রেপ্তারকৃতদের মধ্যে রংপুরের পীরগাছার হারাগাছ ইউনিয়ন আওয়ামী-লীগের সভাপতি রেজাউল করিম (৫২),বদরগঞ্জের রাধানগর ইউনিয়ন যুবলীগের সহ সভাপতি আব্দুল মতিন (৫০), গাইবান্ধা পৌর ছাত্রলীগ সদস্য কাঞ্চন মিয়া (৩৪), পলাশবাড়ির উপজেলা যুবলীগ সদস্য জয়নাল আবেদীন জুয়েল (৪৮), কুড়িগ্রাম চিলামারীর রানীগঞ্জ ইউনিয়নের ৩নং ওয়ার্ড আওয়ামীলীগের সহ-সভাপতি লিয়াকত আলী (৬২), নেওয়াশী ইউনিয়ন যুবলীগের সাবেক সভাপতি এরশাদুল আলম (৮৭), লালমনিরহাটের খুনিয়াগাছ ইউনিয়ন আওয়ামীলীগ যুগ্ম সাধারণ সম্পাদক খাইরুল ইসলাম (৩৭), হাতিবান্ধার গোতামারী ইউনিয়ন ছাত্রলীগের সাধারণ সম্পাদক সুজন চন্দ্র বিপ্লব (২৬), নীলফামারী জেলা আওয়ামীলীগের যুগ্ম সাধারণ সম্পাদক মোফাজ্জল হোসেন (৫৭), জলঢাকার শিমুলবাড়ী ইউনিয়ন যুবলীগের সাবেক সভাপতি লাজু ইসলাম (৪৫), দিনাজপুরের পৌর আওয়ামীলীগ সহ সভাপতি খোকন (৪৩), ঘোড়াঘাট উপজেলা আওয়ামীলীগ সহ-সভাপতি ময়নুল ইসলাম (৮০), ফুলবাড়ি পৌর যুবলীগের আব্দুল্লাহ আল নোমান (২৮),পীরগঞ্জের সেনাগাঁও ইউনিয়ন আওয়ামীলীগের সভাপতি হামিদুল ইসলাম, ঠাকুরগাঁওয়ের হরিপুর উপজেলার বকুয়াইউপি ৫নং ওয়ার্ড সহ সভাপতি মোতালেব হোসেন (৫৫) এবং পঞ্চগড়ের তেতুঁলিয়া উপজেলা আওয়ামীলীগের সাংগঠনিক সম্পাদক কুদরত ই খুদা মিলন (৪৫) ও দেবিগঞ্জ ১০ নং ইউপির ২ নং ওয়ার্ড যুবলীগের সভাপতি আব্দুল মালেক (২৫)।  এছাড়াও বাকি গ্রেফতারকৃতরা সবাই কার্যক্রম নিষিদ্ধ সংগঠন আওয়ামীলীগের অঙ্গ সংগঠনের নেতাকর্মী।\nডিআইজি আরো জানান, গ্রেপ্তারকৃতরা বৈষম্য বিরোধী ছাত্র আন্দোলনে হত্যা,হত্যা চেষ্টা, সন্ত্রাস বিরোধী আইনে দায়ের করা বিভিন্ন মামলার আসামি। অভিযান অব্যাহত আছে। কাউকেই ছাড় দেয়া হবে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/mymensingh/amd4gbxevdhix",
    "title": "ময়মনসিংহে শ্রমিক দিপু হত্যা: ১২ আসামি ৩ দিনের রিমান্ডে",
    "publication_date": "2025-12-22T16:05:02+06:00",
    "keywords": "শ্রমিক,আমার-দেশ,ময়মনসিংহ,হত্যা",
    "body": "ময়মনসিংহের ভালুকায় পোশাক কারখানার শ্রমিক দিপু চন্দ্র দাস (২৭) হত্যাকাণ্ডে গ্রেপ্তার হওয়া ১২ আসামির তিন দিন করে রিমান্ড মঞ্জুর করেছেন আদালত।\nসোমবার দুপুরে ময়মনসিংহের ৮ নম্বর আমলি আদালতের সিনিয়র জুডিশিয়াল ম্যাজিস্ট্রেট শাহাদাত হোসেন এই আদেশ দেন। এর আগে পুলিশ আসামিদের পাঁচ দিনের রিমান্ড আবেদন করেছিল।\nআদালত পুলিশের পরিদর্শক মোস্তাছিনুর রহমান বিষয়টি নিশ্চিত করে জানান, রিমান্ডে জিজ্ঞাসাবাদের মাধ্যমে হত্যাকাণ্ডের নেপথ্য পরিকল্পনা, বহিরাগতদের সংগঠিত করার উৎস এবং উসকানিদাতাদের শনাক্ত করার চেষ্টা চলছে।\nরিমান্ডে পাঠানো আসামিরা হলেন পাইওনিয়ার নিটওয়্যারস (বিডি) লিমিটেড কারখানার ফ্লোর ইনচার্জ আলমগীর হোসেন (৩৮), কোয়ালিটি ইনচার্জ মিরাজ হোসেন (৪৬), শ্রমিক তারেক হোসেন (১৯), লিমন সরকার (২২), মানিক মিয়া (২০), এরশাদ আলী (৩৯) ও নিজুম উদ্দিন (২০), ভালুকা উপজেলার বাসিন্দা আজমল হাসান (২৬), আশিকুর রহমান (২৫), কাইয়ুম (২৫) ও শাহিন মিয়া (১৯) এবং ব্রাহ্মণবাড়িয়া জেলার বাসিন্দা মো. নাজমুল (২১) রয়েছেন।\nতদন্ত সংশ্লিষ্ট সূত্রগুলো বলছে, রিমান্ডে থাকা এই ১২ জনের মধ্যে অধিকাংশই ময়মনসিংহ জেলার বাইরের বিভিন্ন জেলার বাসিন্দা, যা ঘটনাটিকে স্বতঃস্ফূর্ত ধর্মীয় উত্তেজনা নয় বরং সংগঠিত সহিংসতা হিসেবে চিহ্নিত করছে।\nব্যক্তিগত বিরোধ ও শ্রমিক অধিকার আন্দোলনকে ধর্মীয় উসকানির রূপ দিয়ে দিপু চন্দ্র দাসকে প্রকাশ্যে হত্যা করা হয়েছে এমন অভিযোগ উঠেছে নিহতের পরিবার থেকে। দিপু চন্দ্র দাস জামিরদিয়া ডুবালিয়াপাড়া এলাকার পাইওনিয়ার নিটওয়্যারস (বিডি) লিমিটেড কারখানার শ্রমিক ছিলেন। তিনি তারাকান্দা উপজেলার বানিহালা ইউনিয়নের মোকামিয়াকান্দা গ্রামের রবি চন্দ্র দাসের ছেলে।\nপরিবারের ভাষ্য অনুযায়ী, এটি কোনো হঠাৎ উত্তেজিত জনতার কাজ নয়। বরং পরিকল্পিতভাবে ধর্ম অবমাননার অভিযোগ তৈরি করে তাকে হত্যার দিকে ঠেলে দেওয়া হয়েছে। ঘটনার পর নিহতের ভাই বাদী হয়ে অজ্ঞাতপরিচয় অন্তত ১৫০ জনকে আসামি করে হত্যা মামলা দায়ের করেন।\nঅনুসন্ধানে জানা যায়, দিপু চন্দ্র দাস দীর্ঘদিন ধরে শ্রমিকদের ন্যায্য দাবি আদায়ে সোচ্চার ছিলেন। উৎপাদন বাড়ানো, ওভারটাইম, কাজের পরিবেশ ও সুযোগ-সুবিধা নিয়ে তিনি কর্তৃপক্ষের সঙ্গে কথা বলতেন। এতে মালিকপক্ষের সঙ্গে তার বিরোধ তৈরি হয়। অভিযোগ রয়েছে, এ কারণেই তাকে পদোন্নতি থেকে বঞ্চিত করা হয় এবং একপর্যায়ে চাকরি ছাড়তে চাপ দেওয়া হয়।\nনিহতের পরিবার জানায়, গত ১৮ ডিসেম্বর রাতে দিপুকে জোরপূর্বক চাকরি ছাড়তে বলা হয়। তিনি রাজি না হওয়ায় তাকে ধর্ম অবমাননার মামলায় ফাঁসানোর হুমকি দেওয়া হয়। পরে সেই হুমকিই বাস্তবায়িত হয়।\nঅনুসন্ধানে জানা যায়, ঘটনার দিন কারখানার ভেতরে দিপুকে হুমকি ও মারধর করা হয়। এরপর কর্তৃপক্ষের সঙ্গে সংশ্লিষ্ট একটি চক্র বাইরে আগে থেকেই প্রস্তুত থাকা লোকজনকে খবর দেয়। কিছুক্ষণের মধ্যেই কারখানার সামনে শ্লোগান ও বিক্ষোভ শুরু হয়।\nসবচেয়ে গুরুতর অভিযোগ হলো-এই পরিস্থিতিতে কারখানা কর্তৃপক্ষ থানা পুলিশকে অবহিত না করে মূল গেট খুলে দেয় এবং দিপু চন্দ্র দাসকে তথাকথিত বিক্ষুব্ধ জনতার হাতে তুলে দেয়। এরপর একদল লোক তাকে পিটিয়ে হত্যা করে এবং মরদেহ গাছের ডালের সঙ্গে বেঁধে আগুন ধরিয়ে দেয়।\nসিসিটিভি ফুটেজ পর্যালোচনায় দেখা গেছে, যাদের ‘বিক্ষুব্ধ জনতা’ হিসেবে দেখানো হয়েছে, তাদের কেউই আশপাশের এলাকার বাসিন্দা নন। অধিকাংশই ময়মনসিংহ জেলার বাইরের।\nনিহতের বোন চম্পা দাস বলেন, “আমার ভাই বিএ পাস। সে সাধারণ বাটন ফোন ব্যবহার করত। ধর্ম নিয়ে তার যথেষ্ট জ্ঞান ছিল। সে নিয়মিত পামের বাসায় মুসলিম পরিবারের সদস্যদের কাছ থেকে আল কোরআনের বিভিন্ন সূরা মুখস্ত করতেন। নবীকে নিয়ে কটূক্তি করার মতো মানুষ সে নয়। শ্রমিক অধিকার নিয়ে কথা বলার কারণেই তাকে হত্যা করা হয়েছে।”\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdrhfgroit7j",
    "title": "ভোটের দিন যত ঘনিয়ে আসবে ভয়-সংশয় তত কাটবে: সিইসি",
    "publication_date": "2025-12-22T16:02:59+06:00",
    "keywords": "আমার-দেশ,আইনশৃঙ্খলা,জাতীয়-সংসদ-নির্বাচন",
    "body": "ত্রয়োদশ সংসদ নির্বাচনের দিন যত ঘনিয়ে আসবে, দেশের আইনশৃঙ্খলা পরিস্থিতির আরও উন্নতি হবে বলে আশা প্রকাশ করেছেন প্রধান নির্বাচন কমিশনার (সিইসি) এ এম এম নাসির উদ্দিন। তিনি বলেন, ভোটের দিন ঘনিয়ে আসার সঙ্গে সঙ্গে ভয় ও সংশয় তত কেটে যাবে।\nসোমবার রাজধানীর তেজগাঁওয়ে বাংলাদেশ ডাক বিভাগের মেইল প্রসেসিং সেন্টারে পোস্টাল ব্যালট বিদেশে পাঠানোর সার্বিক পরিস্থিতি পরিদর্শন শেষে সাংবাদিকদের এ কথা বলেন তিনি। সিইসি বলেন, আমরা পোস্টাল ব্যালটের মাধ্যমে আমাদের প্রবাসী ভাই-বোনদের ভোটের ব্যবস্থা করছি। আবার ভোটের কাজে যারা নিয়োজিত তাদের ভোটের ব্যবস্থা করছি। কয়েদিদের ভোটের ব্যবস্থা করেছি। ৫৪ বছরে প্রথমবারের মতো প্রবাসীদের ভোটের ব্যবস্থা করা হচ্ছে। এ পোস্টাল ব্যালটের নিরাপত্তা করা হচ্ছে।\nভোটের পরিবেশ আছে কিনা- জানতে চাইলে তিনি বলেন, রাজনৈতিক দলসহ দেশের সবাই ভোট চায়। সবাই দেশের মঙ্গল চায়। ভোটের দিন যত এগিয়ে আসবে ভয় তত কেটে যাবে। আইনশৃঙ্খলা পরিস্থিতি আরও উন্নত হবে।\nনাসির উদ্দিন বলেন, আমাদের পোস্টাল ব্যালট মডেল বিশ্বে মডেল হয়ে থাকবে। কিছু ভুল-ত্রুটি থাকবে। প্রথমবার পোস্টাল ব্যালট নিয়ে আমরা সন্তুষ্ট। আগামী দিনে আরও বাড়বে। এতে আমরা আরও সন্তুষ্ট হব।’\nপোস্টাল ব্যালটের চ্যালেঞ্জের কথা উল্লেখ করে সিইসি বলেন, পোস্টাল ব্যালটে আমাদের বহু ধরনের চ্যালেঞ্জ মোকাবিলা করতে হয়েছে। আমরা বিশেষজ্ঞদের মতামত নিয়েছি। যখন যা চ্যালেঞ্জ এসেছে আমরা তা মোকাবিলা করেছি। ভোট উৎসব হবে ইনশাআল্লাহ। আজকের এ অনুষ্ঠানও ভোট উৎসবের অংশ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdattmcplz10",
    "title": "৯০ দিনের মধ্যে হাদি হত্যার বিচার সম্পন্ন হবে",
    "publication_date": "2025-12-22T16:01:16+06:00",
    "keywords": "আমার-দেশ,আসিফ-নজরুল,শরিফ-ওসমান-হাদি",
    "body": "শহীদ শরীফ ওসমান হাদি হত্যার বিচার দ্রুত বিচার ট্রাইব্যুনালে হবে বলে জানিয়েছেন আইন উপদেষ্টা আসিফ নজরুল। সোমবার নিজের ফেসবুক পোস্টে এই তথ্য জানান তিনি।\nআসিফ নজরুল তার পোস্টে লেখেন, শহীদ শরিফ ওসমান হাদি হত্যার বিচার হবে দ্রুত বিচার ট্রাইব্যুনালে। দ্রুত বিচার ট্রাইব্যুনাল আইন, ২০০২ এর ১০ ধারা অনুযায়ী পুলিশ রিপোর্ট আসার পর সর্বোচ্চ ৯০ দিনের মধ্যে বিচার সম্পন্ন করা হবে।\nএর আগে, শরিফ ওসমান হাদি হত্যার বিচার প্রক্রিয়া শেষ করতে দ্রুত বিচারিক ট্রাইব্যুনাল গঠনের দাবি জানায় ইনকিলাব মঞ্চ। সোমবার (২২ ডিসেম্বর) দুপুর সাড়ে ১২টার দিকে রাজধানীর শাহবাগে জাতীয় জাদুঘরের সামনে সংবাদ সম্মেলনে এ দাবি জানান সংগঠনের সদস্য সচিব আব্দুল্লাহ আল জাবের।\nজাবের বলেন, এই হত্যাকাণ্ডের জন্য একটি দ্রুত বিচারিক ট্রাইব্যুনাল গঠন করতে হবে। প্রয়োজনে আন্তর্জাতিক পেশাদার তদন্ত সংস্থার সহায়তা নিতে হবে। কোনো তথাকথিত ‘বন্দুকযুদ্ধ’ নয়-আমরা চাই প্রকাশ্য বিচার।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/religion-islam/amdlzc2nospj6",
    "title": "হজ প্যাকেজের বাকি টাকা পরিশোধের সময় জানাল সরকার",
    "publication_date": "2025-12-22T15:49:55+06:00",
    "keywords": "আমার-দেশ,ধর্ম-মন্ত্রণালয়,পবিত্র-হজ",
    "body": "হজ প্যাকেজের অবশিষ্ট টাকা আগামী ৩১ ডিসেম্বরের মধ্যে জমা দিতে হবে। সরকারি ও বেসরকারি মাধ্যমে ২০২৬ সালের হজে প্রাথমিক নিবন্ধনকারী ব্যক্তিদের এ অনুরোধ জানিয়েছে ধর্ম মন্ত্রণালয়।\nসোমবার মন্ত্রণালয়ের হজ-১ শাখা থেকে জারি করা এক চিঠিতে এ তথ্য জানানো হয়।\nচিঠিতে বলা হয়েছে, হজ ২০২৬-এর সরকারি ও বেসরকারি মাধ্যমের হজযাত্রীদের তিন লাখ ৫০ হাজার টাকা জমাদানপূর্বক প্রাথমিক নিবন্ধন সম্পন্ন হয়েছে। হজ প্যাকেজ ও গাইডলাইন ২০২৬ অনুযায়ী প্রত্যেক হজযাত্রীকে প্যাকেজ মূল্যের সমুদয় অর্থ ৩১ ডিসেম্বরের মধ্যে আবশ্যিকভাবে জমা প্রদানের নির্দেশনা রয়েছে।\nএ অবস্থায় হজ ২০২৬-এর যেসব হজযাত্রী নির্বাচিত প্যাকেজের সম্পূর্ণ অর্থ জমা দেননি, তাদের আগামী ৩১ ডিসেম্বরের মধ্যে অবশিষ্ট সমুদয় অর্থ জমা নিশ্চিতের অনুরোধ করা হলো।\nএ সময়ের মধ্যে কোনো নিবন্ধিত হজযাত্রী প্যাকেজের অবশিষ্ট টাকা জমা না দিলে সেই হজযাত্রীর হজে গমন অনিশ্চিত হয়ে পড়বে বলে জানিয়েছে ধর্ম মন্ত্রণালয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amduhsoygt5jk",
    "title": "ঈশ্বরদীতে ডিপ্লোমা কৃষিবিদদের ৮ দফা দাবিতে সড়ক অবরোধ",
    "publication_date": "2025-12-22T15:49:20+06:00",
    "keywords": "আমার-দেশ,পাবনা,ঈশ্বরদী",
    "body": "ডিপ্লোমা কৃষিবিদদের জন্য স্বতন্ত্র পাবলিক কৃষি বিশ্ববিদ্যালয় প্রতিষ্ঠাসহ ৮ দফা দাবিতে পাবনার ঈশ্বরদীতে সড়ক অবরোধ কর্মসূচি পালন করেছেন কৃষি প্রশিক্ষণ ইনস্টিটিউটের শিক্ষার্থীরা। এতে শহরের গুরুত্বপূর্ণ সড়কে যান চলাচল বন্ধ হয়ে চরম ভোগান্তিতে পড়েন সাধারণ মানুষ।\nসোমবার (২২ ডিসেম্বর)সকালে পর্ব সমাপনী পরীক্ষা বর্জন করে শিক্ষার্থীরা ঈশ্বরদী শহরের রেলগেট এলাকায় প্রায় দেড় ঘণ্টাব্যাপী এ কর্মসূচি পালন করেন। এ সময় সড়কের দুই পাশে সব ধরনের যান চলাচল বন্ধ হয়ে যায়। ফলে উভয় পাশে শতাধিক যানবাহন আটকা পড়ে দীর্ঘ যানজটের সৃষ্টি হয়।\nআন্দোলনরত শিক্ষার্থীরা জানান, দীর্ঘদিন ধরে তাদের ন্যায্য ও যৌক্তিক দাবিগুলো বাস্তবায়িত না হওয়ায় বাধ্য হয়েই তারা সড়ক অবরোধে নামতে বাধ্য হয়েছেন। দাবি আদায় না হওয়া পর্যন্ত আন্দোলন চালিয়ে যাওয়ার হুঁশিয়ারিও দেন তারা।\nখবর পেয়ে ঘটনাস্থলে উপস্থিত হন উপজেলা নির্বাহী কর্মকর্তা আরিফুর রহমান, ঈশ্বরদী সার্কেলের অতিরিক্ত পুলিশ সুপার প্রণব কুমার সরকার,উপজেলা কৃষি কর্মকর্তা আব্দুল মমিনসহ আইনশৃঙ্খলা রক্ষাকারী বাহিনীর সদস্যরা। তারা শিক্ষার্থীদের সঙ্গে আলোচনা করে অবরোধ তুলে নেওয়ার অনুরোধ জানান। একপর্যায়ে দাবিগুলো ঊর্ধ্বতন কর্তৃপক্ষের কাছে পৌঁছে দেওয়ার আশ্বাস দিলে শিক্ষার্থীরা সড়ক থেকে সরে যান। এরপর যান চলাচল স্বাভাবিক হয়।\nউল্লেখ্য, সারাদেশের মতো ঈশ্বরদী কৃষি প্রশিক্ষণ ইনস্টিটিউটের শিক্ষার্থীরাও গত পাঁচ দিন ধরে ৮ দফা দাবিতে ক্লাস ও পরীক্ষা বর্জন করে আন্দোলন চালিয়ে যাচ্ছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdvpfn1mu5vm",
    "title": "বাংলাদেশ-জাপান ইপিএ আলোচনা সম্পন্ন",
    "publication_date": "2025-12-22T15:48:08+06:00",
    "keywords": "আমার-দেশ,বাণিজ্য-উপদেষ্টা",
    "body": "বাণিজ্য উপদেষ্টা শেখ বশিরউদ্দীন জাপানের পররাষ্ট্রমন্ত্রী মোতেগি তোশিমিৎসুর সঙ্গে টেলিফোনে আলোচনার মাধ্যমে বাংলাদেশ-জাপান অর্থনৈতিক অংশীদারত্ব চুক্তি (ইকোনমিক পার্টনারশিপ অ্যাগ্রিমেন্ট–ইপিএ) যৌথ ঘোষণা প্রদান করেন।\nসোমবার প্রধান উপদেষ্টার আন্তর্জাতিক বিষয় সংক্রান্ত বিশেষ দূ্ত লুৎফে সিদ্দিকী, বাংলাদেশ বিনিয়োগ উন্নয়ন কর্তৃপক্ষএর নির্বাহী চেয়ারম্যান চৌধুরী আশিক মাহমুদ বিন হারুন, বাণিজ্য মন্ত্রণালয়ের সচিব মাহবুবুর রহমান, বাংলাদেশ-জাপান ইপিএ এর চিফ নেগোসিয়েটর আয়েশা আক্তার, ডেপুটি চিফ নেগোসিয়েটর মোঃ ফিরোজ উদ্দিন আহমেদ এবং ফোকাল পয়েন্ট মাহবুবা খাতুন মিনু উপস্থিত ছিলেন।\nবাণিজ্য মন্ত্রণালয় জানায়, স্বল্পোন্নত দেশ (এলডিসি) হিসেবে এই প্রথম বিশ্বের চতুর্থ বৃহত্তম অর্থনীতির দেশ জাপানের সঙ্গে ইপিএ করতে যাচ্ছে বাংলাদেশ। চুক্তি স্বাক্ষর ও কার্যকর হওয়ার পর বাংলাদেশ জাপানের বাজারে তাৎক্ষণিকভাবে ৭ হাজার ৩৭৯টি পণ্যে শুল্কমুক্ত সুবিধা পাবে। অন্যদিকে জাপান বাংলাদেশ থেকে ১ হাজার ৩৯টি পণ্যে শুল্কমুক্ত প্রবেশাধিকার পাবে। বিশেষ করে বাংলাদেশের প্রধান রপ্তানি পণ্য তৈরি পোশাক (আরএমজি) চুক্তির প্রথম দিন থেকেই জাপানের বাজারে শুল্কমুক্ত সুবিধা পাবে। পাশাপাশি আরএমজি খাতে ‘সিঙ্গেল স্টেজ ট্রান্সফরমেশন’ সুবিধাও অন্তর্ভুক্ত থাকবে।\nসেবা খাতের বাণিজ্যেও উভয় দেশ উল্লেখযোগ্য অঙ্গীকার করেছে। বাংলাদেশ জাপানের জন্য ৯৭টি উপখাত উন্মুক্ত করতে সম্মত হয়েছে, আর জাপান বাংলাদেশের জন্য চারটি সরবরাহ পদ্ধতিতে ১২০টি উপখাত উন্মুক্ত করবে। এর ফলে জাপানি বিনিয়োগ ও প্রযুক্তি স্থানান্তর বাড়বে বলে আশা করা হচ্ছে।\nইপিএ আলোচনার প্রথম ধাপে একটি যৌথ সমীক্ষা দল গঠন করা হয়। দলটি ২০২৩ সালের ২৭ ডিসেম্বর তাদের প্রতিবেদন প্রকাশ করে, যেখানে ১৭টি খাতকে অন্তর্ভুক্ত করে একটি সমন্বিত ও বিস্তৃত কাঠামোর আওতায় আলোচনা পরিচালনার সুপারিশ করা হয়।\nসম্মত কর্মপরিকল্পনা অনুযায়ী ২০২৪ সালের ১২ মার্চ আনুষ্ঠানিকভাবে ইপিএ আলোচনা শুরু হয়। প্রথম দফা আলোচনা ওই বছরের ১৯ থেকে ২৩ মে ঢাকায় অনুষ্ঠিত হলেও কিছু অনিবার্য কারণে আলোচনা সাময়িকভাবে স্থগিত হয়ে যায়।\nবাংলাদেশের অর্থনৈতিক উন্নয়ন ও ভবিষ্যৎ বাণিজ্যের স্বার্থে ইপিএর গুরুত্ব বিবেচনায় অন্তর্বর্তী সরকার ২০২৪ সালের নভেম্বর থেকে নতুন করে আলোচনায় গতি আনে। এক বছরের মধ্যে চুক্তি সম্পন্ন করার লক্ষ্য নির্ধারণ করে দ্রুততর আলোচনা প্রক্রিয়া গ্রহণ করা হয়। এর ধারাবাহিকতায় দ্বিতীয় দফা আলোচনা ২০২৪ সালের ১০ থেকে ১৪ নভেম্বর ঢাকায় অনুষ্ঠিত হয়।\nএরপর তৃতীয় দফা আলোচনা ১৯ থেকে ২০ ডিসেম্বর টোকিওতে, চতুর্থ দফা ২০২৫ সালের ২ থেকে ৬ ফেব্রুয়ারি ঢাকায়, পঞ্চম দফা ২০ থেকে ২৬ এপ্রিল টোকিওতে এবং ষষ্ঠ দফা ২১ থেকে ২৬ জুন ঢাকায় অনুষ্ঠিত হয়। সর্বশেষ সপ্তম ও চূড়ান্ত দফা আলোচনা ৩ থেকে ১২ সেপ্টেম্বর টোকিওতে অনুষ্ঠিত হয়। এসব দফার মধ্য দিয়েই ইপিএর পূর্ণাঙ্গ খসড়া চূড়ান্ত করা হয়।\nআলোচনার দ্রুত অগ্রগতির পেছনে বাণিজ্য উপদেষ্টা শেখ বশির উদ্দীন এবং প্রধান উপদেষ্টার বিশেষ দূত লুৎফে সিদ্দিকীর সরাসরি সম্পৃক্ততাকে গুরুত্বপূর্ণ হিসেবে দেখছে সংশ্লিষ্ট মহল। তারা একাধিক আন্তঃমন্ত্রণালয় বৈঠকে সভাপতিত্ব করেন এবং জাপানে উচ্চপর্যায়ের সফরের মাধ্যমে মন্ত্রীপর্যায়ের আলোচনায় অংশ নেন, যা চুক্তি চূড়ান্তকরণে বড় ভূমিকা রাখে।\nস্বল্পোন্নত দেশ হিসেবে এই প্রথম বিশ্বের চতুর্থ বৃহত্তম অর্থনীতির দেশ জাপানের সঙ্গে ইপিএ করতে যাচ্ছে বাংলাদেশ। সংশ্লিষ্টরা মনে করছেন, এই চুক্তির মাধ্যমে দুই দেশের মধ্যে বাণিজ্য ও বিনিয়োগ বাড়বে এবং নতুন কর্মসংস্থানের সুযোগ সৃষ্টি হবে।\nআলোচক পর্যায়ের কাজ সম্পন্ন হলেও এখনো আনুষ্ঠানিক প্রক্রিয়া বাকি রয়েছে। পরবর্তী ধাপে উভয় পক্ষের আইনি যাচাই (লিগ্যাল স্ক্রাবিং) এবং উপদেষ্টা পরিষদ বা মন্ত্রিসভার প্রয়োজনীয় অনুমোদন গ্রহণ করা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd0lssoy3gul",
    "title": "নতুন রাজনৈতিক দল অপরাজেয় বাংলার আত্মপ্রকাশ",
    "publication_date": "2025-12-22T15:39:17+06:00",
    "keywords": "আমার-দেশ,নতুন-রাজনৈতিক-দল",
    "body": "‘অপরাজেয় বাংলা’ নামে নতুন একটি রাজনৈতিক দলের আত্মপ্রকাশ হয়েছে। সোমবার জাতীয় প্রেস ক্লাবে এক অনুষ্ঠানে দলটির আত্মপ্রকাশ ঘটে।\nআত্মপ্রকাশ উপলক্ষে আয়োজিত অনুষ্ঠানে বক্তব্য দেন দলের ভাইস চেয়ারম্যান বিমান বাহিনীর অবসরপ্রাপ্ত গ্ৰুপ ক্যাপ্টেন ফরিদ উদ্দিন, জনেন্দ্র নাথ সরকার ও মো. মোসাদ্দেক, স্ট্যান্ডিং কমিটির সদস্য ফরিদুল ইসলাম ফরিদ, এ কে এস বি মজুমদার, মীর মুস্তাফিজুর রহমান, গোলাম রহমান, তানজুম আফরোজ আঁখি প্রমুখ।\nবক্তারা বলেন, ২৪-এর গণঅভ্যুত্থানোত্তর বাংলাদেশ আজ এমন এক গুরুত্বপূর্ণ মুহূর্তে দাঁড়িয়ে, যেখানে সঠিক বিদেশি বিনিয়োগ পরিকল্পনা বাস্তবায়নের মাধ্যমে বাংলাদেশকে বিশ্বে নেক্সট ১১ অর্থনীতি হিসেবে প্রতিষ্ঠিত করার বাস্তব সুযোগ রয়েছে। সেই লক্ষ্যকে সামনে রেখে ২০৩০-৩১ অর্থবছরের মধ্যে যোগাযোগ, শিক্ষা, স্বাস্থ্য, পরিবেশ ও সামরিক খাতে ৩১ বিলিয়ন ডলারের বিনিয়োগের মাধ্যমে বাংলাদেশকে একটি স্মার্ট জিও নেশন হিসেবে গড়ে তোলার অভীষ্ট উদ্দেশ্য নিয়েই অপরাজেয় বাংলার আত্মপ্রকাশ।\nএকুশে পদকপ্রাপ্ত ব্যক্তিত্ব আহমেদ ইকবাল হায়দারকে চেয়ারপারসন করে হিন্দু, মুসলিম, খ্রিষ্টান, বৌদ্ধ ও উপজাতিসহ ১৯৭১ ও ২০২৪-এর চেতনায় এবং নিজ নিজ ক্ষেত্রে পেশাদারত্ব অর্জনকারী ব্যক্তিদের সমন্বয়ে এই রাজনৈতিক প্ল্যাটফর্ম গঠিত হয়েছে। এতে রয়েছেন ১১ সদস্যের ভাইস চেয়ারম্যান পরিষদ, ২৪ সদস্যের স্ট্যান্ডিং কমিটি এবং ৭১ সদস্যবিশিষ্ট সেন্ট্রাল এক্সিকিউটিভ কমিটি।\nঅপরাজেয় বাংলার ভাইস চেয়ারম্যান গ্রুপ ক্যাপ্টেন (অব.) মো. ফরিদ উদ্দিন দলটির লক্ষ্য ও উদ্দেশ্য তুলে ধরে বলেন, বাংলাদেশের স্বাধীনতা, সার্বভৌমত্ব ও অখণ্ডতা রক্ষা করা। একাত্তরের মহান মুক্তিযুদ্ধের চেতনা, গণতন্ত্র, মানবাধিকার, বৈষম্যহীন সমাজ বিনির্মাণ এবং আইনের শাসন প্রতিষ্ঠা করা। চব্বিশের গণঅভ্যুত্থানের আকাঙক্ষাকে ধারণ করে একটি বৈষম্যহীন বাংলাদেশ বিনির্মাণ করা। গ্রামীণ জনপদের উন্নয়ন ও শিল্পায়ন কর্মসূচিকে অগ্রাধিকার দিয়ে অর্থনৈতিক সমৃদ্ধি অর্জনের মাধ্যমে জনগণের জীবনমান উন্নয়ন এবং সামগ্রিক সমৃদ্ধি নিশ্চিত করা। অগ্রাধিকারভিত্তিক উন্নয়ন প্রকল্প গ্রহণের মাধ্যমে জাতীয় জীবনে সুষম অর্থনীতি প্রতিষ্ঠা করা, যাতে সব নাগরিকের খাদ্য, বস্ত্র, চিকিৎসা, শিক্ষা ও বাসস্থানের চাহিদা পূরণের সুযোগ নিশ্চিত হয়।\nদলের লক্ষ্য সম্পর্কে তিনি আরো বলেন, সংখ্যাগরিষ্ঠ বাংলাদেশি জনগণের ধর্ম ইসলাম এবং অন্যান্য ধর্মাবলম্বী জনগোষ্ঠীর জন্য ধর্মীয় শিক্ষার সুযোগ নিশ্চিত করে মানবিক মূল্যবোধ সংরক্ষণ করা। অনগ্রসর জনগোষ্ঠীর জন্য শিক্ষা সম্প্রসারণ ও জাতীয় জীবনে তাদের অধিকতর সুবিধা ও সম্মানজনক অংশগ্রহণের সুযোগ নিশ্চিত করা। নারী ও যুব সম্প্রদায়সহ সব মানবসম্পদের সুষ্ঠু, কার্যকর ও বাস্তবভিত্তিক সদ্ব্যবহার নিশ্চিত করা। আন্তর্জাতিক বন্ধুত্ব, প্রীতি ও সমতার ভিত্তিতে পররাষ্ট্রনীতি প্রণয়ন করা। প্রতিবেশী রাষ্ট্রগুলোর সঙ্গে পারস্পরিক সার্বভৌমত্বের প্রতি সম্মান বজায় রেখে এবং বিশেষভাবে ভ্রাতৃপ্রতিম মুসলিম রাষ্ট্রগুলোর সঙ্গে সুদৃঢ় সম্পর্ক গড়ে তোলা।\nএছাড়া মুক্তবাজার অর্থনীতি, বৈদেশিক বিনিয়োগ এবং বাস্তবমুখী প্রকল্পের মাধ্যমে আর্থসামাজিক উন্নয়ন সাধন করে জনগণের জীবনমান উন্নয়ন করা। দ্রুত পরিবর্তনশীল বিশ্বব্যবস্থা, বিশেষ করে আঞ্চলিক ও ভূরাজনৈতিক বাস্তবতায়, বাংলাদেশকে ভারসাম্যপূর্ণ, প্রতিযোগিতামূলক ও সক্ষম কূটনৈতিক এবং প্রতিরক্ষা মতবাদ পূর্ণাঙ্গ করার মাধ্যমে একটি সমৃদ্ধ জাতি গঠন করা দলটির লক্ষ্য বলে জানান মো. ফরিদ উদ্দিন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdaoaivwndkg",
    "title": "গাড়ি বোমা হামলায় রুশ জেনারেল নিহত",
    "publication_date": "2025-12-22T15:18:45+06:00",
    "keywords": "আমার-দেশ,রাশিয়া,ইউক্রেন",
    "body": "রাশিয়ার মস্কোতে গাড়ি বোমা হামলায় একজন রুশ জেনারেল ফানিল সারভারভ নিহত হয়েছেন। মস্কোর স্থানীয় সময় সোমবার সকাল ৬টা ৫৫ মিনিটে এ হামলা হয়। তিনি রাশিয়ার সশস্ত্র বাহিনীর জেনারেল স্টাফের অপারেশনাল ট্রেনিং ডিরেক্টরেটের প্রধান ছিলেন। এই হামলার পেছনে ইউক্রেনের ‘বিশেষ বাহিনী’ জড়িত থাকতে পারে বলে ধারণা করছে মস্কো। তবে ইউক্রেনের পক্ষ থেকে এ বিষয়ে তাৎক্ষণিকভাবে কোনো মন্তব্য পাওয়া যায়নি। খবর আল জাজিরার।\nতদন্ত কর্মকর্তারা জানান, সোমবার সকালে মস্কোর ইয়াসেনেভায়া স্ট্রিটে একটি গাড়ির নীচে রাখা বোমা বিস্ফোরিত হয়। বিস্ফোরণে জেনারেল সারভারভ ঘটনাস্থলেই নিহত হন। প্রথমে সারভারভকে গুরুতর আহত অবস্থায় পাওয়া যায়, তবে কিছুক্ষণ পরেই তিনি মারা যান। বিস্ফোরণে কাছাকাছি পার্ক করা আরো সাতটি গাড়ি ক্ষতিগ্রস্ত হয়েছে।\nতদন্তকারীরা জানান, এ ঘটনায় একটি ফৌজদারি মামলা দায়ের করা হয়েছে। ২০১৫-২০১৬ সালে সারভারভ সিরিয়ায় সামরিক অভিযানের পরিকল্পনা এবং বাস্তবায়ন সম্পর্কিত দায়িত্ব পালন করেন। ২০১৬ সালে তিনি জেনারেল স্টাফের অপারেশনাল ট্রেনিং অধিদপ্তরের প্রধান নিযুক্ত হন।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd1r2iwb5x1c",
    "title": "দুই পত্রিকায় হামলার ঘটনায় জড়িতদের আইনের আওতায় আনার দাবি",
    "publication_date": "2025-12-22T15:14:00+06:00",
    "keywords": "আমার-দেশ",
    "body": "দুই পত্রিকা প্রথম আলো ডেইলি স্টারের ওপর হামলার ঘটনায় জড়িতদের দ্রুত আইনের আওতায় আনার দাবি জানিয়েছেন। বক্তারা বলেছেন, মব ভায়োলেন্স দিন-দিন বাড়ছে। তারই অংশ হিসাবে দুটি পত্রিকায় হামলা হয়েছে।\nসোমবার সকালে সম্পাদক পরিষদ কর্তৃক আয়োজিত রাজধানীর একটি অভিজাত হোটেলে 'মব ভায়োলেন্সে আক্রান্ত বাংলাদেশ' শীর্ষক এক যৌথ প্রতিবাদ সভায় বক্তারা এসব কথা বলেন।\nসভায় সংহতি জানিয়ে বিএনপির মহাসচিব মির্জা ফখরুল ইসলাম আলমগীর বলেন, প্রথম আলো ও ডেইলি স্টারের ওপর হামলা মানে গণতন্ত্র ও বাক স্বাধীনতার ওপর আঘাত। জুলাই আন্দোলনের ওপর আঘাত।\nআমরা অন্ধকার থেকে আলোতে ফিরতে চাই। তিনি সবাইকে সকল চক্রান্তের বিরুদ্ধে ঐক্যবদ্ধ হওয়ার আহ্বান জানান।\nসভায় জামায়াতে ইসলামীর এসিস্ট্যান্ট সেক্রেটারি জেনারেল এডভোকেট এহসানুল মাহবুব জোবায়ের বলেন, অতীতে দেখেছি সম্পাদকদের ওপর হামলার ঘটনা ঘটেছে। আমরা সকল হামলার প্রতিবাদ জানাচ্ছি।\nসভায় সম্পাদক পরিষদের সদস্যবৃন্দ, বিভিন্ন রাজনৈতিক দলের নেতৃবৃন্দ, মানবাধিকার কর্মী, ব্যবসায়ী নেতৃবৃন্দ ও নাগরিক সমাজের প্রতিনিধিরা উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdmq9nfw5tvh",
    "title": "হাদি হত্যার বিচারে ২৪ ঘণ্টার মধ্যে ট্রাইব্যুনাল গঠনের দাবি",
    "publication_date": "2025-12-22T15:10:09+06:00",
    "keywords": "আমার-দেশ,ইনকিলাব-মঞ্চ,শরীফ-ওসমান-হাদি",
    "body": "জুলাই বিপ্লবী ও ইনকিলাব মঞ্চের মুখপাত্র শহীদ শরিফ ওসমান হাদি হত্যাকাণ্ডের সুষ্ঠু ও দ্রুত বিচার নিশ্চিত করতে আগামী ২৪ ঘণ্টার মধ্যে একটি বিশেষ বিচারিক ট্রাইব্যুনাল গঠনের দাবি জানিয়েছে ইনকিলাব মঞ্চ। একই সাথে দেশীয় সংস্থাগুলো ব্যর্থ হলে এফবিআই বা স্কটল্যান্ড ইয়ার্ডের মতো আন্তর্জাতিক গোয়েন্দা সংস্থার সহায়তা নেওয়ার আহ্বান জানিয়েছে সংগঠনটি।\nসোমবার (২২ ডিসেম্বর) বেলা ১২টার দিকে রাজধানীর শাহবাগে জাতীয় জাদুঘরের সামনে আয়োজিত এক সংবাদ সম্মেলনে এসব দাবি তুলে ধরেন ইনকিলাব মঞ্চের সদস্যসচিব আবদুল্লাহ আল জাবের।\nআবদুল্লাহ আল জাবের বলেন, জুলাই-পরবর্তী বাংলাদেশের জন্য ওসমান হাদি হত্যাকাণ্ড একটি বড় পরীক্ষা। এই ঘটনায় দৃশ্যমান ও কার্যকর বিচারিক পদক্ষেপ না নিলে রাষ্ট্রের ওপর জনগণের আস্থা আরও ক্ষুণ্ন হবে। তাই সুষ্ঠু তদন্ত ও বিচার নিশ্চিত করতে প্রয়োজনে আন্তর্জাতিক গোয়েন্দা সংস্থার সহায়তা নেওয়া রাষ্ট্রের দায়িত্ব।\nতিনি আরও বলেন, অতীতেও বাংলাদেশের বিভিন্ন গুরুত্বপূর্ণ মামলায় আন্তর্জাতিক সহায়তা নেওয়া হয়েছে। ওসমান হাদির মতো একজন গুরুত্বপূর্ণ রাজনৈতিক ব্যক্তিত্বের হত্যাকাণ্ডেও সেই পথ অনুসরণ করা জরুরি। ঢাকা-৮ আসনের সম্ভাব্য প্রার্থী হিসেবে হাদি ছিলেন জুলাই-পরবর্তী সময়ের অন্যতম সাহসী কণ্ঠ, যিনি কোনো ভয়ভীতি ছাড়াই সত্য কথা বলতেন।\nজাবেরের অভিযোগ, সাম্প্রতিক সময়ে ওসমান হাদির হত্যাকাণ্ডকে মূল আলোচনার বাইরে সরিয়ে দেওয়ার চেষ্টা চলছে। তিনি বলেন, হাদিকে ‘মেইন সাবজেক্ট’ থেকে বাদ দিলে রাষ্ট্রের প্রকৃত সমস্যাগুলো আড়ালে থেকে যাবে। এই হত্যাকাণ্ডকে কেন্দ্র করেই রাষ্ট্রের সিদ্ধান্ত গৃহীত হওয়া উচিত।\nসংবাদ সম্মেলনে অন্তর্বর্তী সরকারের প্রতি কঠোর হুঁশিয়ারি দিয়ে তিনি বলেন, ওসমান হাদি হত্যার বিচার নিশ্চিত না হওয়া পর্যন্ত দেশে কোনো নির্বাচন হতে দেওয়া যাবে না। বিচার এড়িয়ে নির্বাচন দিয়ে দায় ঝেড়ে ফেলার সুযোগ সরকার পাবে না। দ্রুত দৃশ্যমান ও বিশ্বাসযোগ্য বিচারিক পদক্ষেপ না নিলে ইনকিলাব মঞ্চ রাজপথেই থাকবে।\nতিনি বলেন, তদন্তে কারা বাধা দিচ্ছে এবং সরকার কেন দৃঢ় অবস্থান নিতে পারছে না- তা জাতির সামনে পরিষ্কার করতে হবে। খুনিরা বিদেশে পালিয়ে থাকলে বন্দি বিনিময় ও সহযোগিতা চুক্তির মাধ্যমে তাদের ফিরিয়ে আনতে হবে।\nউলফা নেতাদের হস্তান্তরের নজির টেনে তিনি বলেন, একতরফা সমঝোতার রাজনীতি জনগণ আর মেনে নেবে না। ২৪ ঘণ্টার আল্টিমেটামে সরকারের পক্ষ থেকে সন্তোষজনক সাড়া না এলে ইনকিলাব মঞ্চ রাজপথ ছাড়বে না।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amdmow3h2sfpo",
    "title": "জাবিতে ভর্তি পরীক্ষায় চ্যাটজিপিটি ব্যবহারের সময় শিক্ষার্থী আটক",
    "publication_date": "2025-12-22T15:09:22+06:00",
    "keywords": "আমার-দেশ,জাহাঙ্গীরনগর-বিশ্ববিদ্যালয়,ভর্তি-পরীক্ষা",
    "body": "জাহাঙ্গীরনগর বিশ্ববিদ্যালয়ে (জাবি) সমাজবিজ্ঞান অনুষদভুক্ত ‘বি’ ইউনিটের পরীক্ষা চলাকালে মোবাইলে কৃত্রিম বুদ্ধিমত্তা অ্যাপ চ্যাটজিপিটি ব্যবহার করে উত্তর বের করার সময় এক ছাত্রীকে আটক করেছে বিশ্ববিদ্যালয় প্রশাসন।\nসোমবার বেলা ১১টায় দ্বিতীয় শিফটের পরীক্ষা চলাকালে বিশ্ববিদ্যালয়ের জহির রায়হান অডিটোরিয়ামের দুই নম্বর কক্ষে এ ঘটনা ঘটে।\nআটকের পর ওই পরীক্ষার্থীকে প্রক্টর অফিসে নিয়ে জিজ্ঞাসাবাদ করা হয়। জিজ্ঞাসাবাদ শেষে জানা যায়, পরীক্ষার্থীর নাম সাদিয়া আমির মাহি। তিনি কক্সবাজারের চকরিয়া উপজেলার বাসিন্দা।\nবিশ্ববিদ্যালয়ের প্রক্টর রাশেদুল আলম বলেন, সমাজবিজ্ঞান অনুষদের পরীক্ষা চলাকালে তাকে মোবাইল ব্যবহার করে উত্তর বের করার সময় আটক করা হয়। এটা অবশ্যই শাস্তিযোগ্য অপরাধ। তার বিরুদ্ধে আইনি ব্যবস্থা নেওয়া হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd2le8crhnac",
    "title": "বিএনপির একাধিক প্রার্থীর মনোনয়নপত্র সংগ্রহ",
    "publication_date": "2025-12-22T15:07:34+06:00",
    "keywords": "ফেনী,আমার-দেশ",
    "body": "আসন্ন ত্রয়োদশ জাতীয় সংসদ নির্বাচনে ফেনীর তিনটি সংসদীয় আসনে এখন পর্যন্ত ১৬ জন প্রার্থী মনোনয়নপত্র সংগ্রহ করেছেন।এরমধ্যে ফেনী-১ আসনে ৪ জন, ফেনী-২ আসনে ৬ জন ও ফেনী-৩ আসনে ৬ জন প্রার্থী রয়েছে। জেলার এ তিনটি  আসনের প্রত্যেকটিতেই বিএনপির একাধিক প্রার্থী মনোনয়নপত্র নিয়েছেন।\nরোববার (২১ ডিসেম্বর) রাতে জেলা  রিটার্নিং কর্মকর্তার কার্যালয় থেকে এ তথ্য নিশ্চিত করেছেন।\nসংশ্লিষ্ট  সূত্রে জানা যায়, ফেনী-১ আসনে  বিএনপি থেকে মনোনয়ন নিয়েছেন দলের চেয়ারপারসন বেগম খালেদা জিয়া, ঢাকা মহানগর দক্ষিণ বিএনপির আহ্বায়ক রফিকুল আলম মজনু, জামায়াতের কেন্দ্রীয় মজলিশে শূরা সদস্য অ্যাড. এস এম কামাল উদ্দিন ও ইসলামী আন্দোলন বাংলাদেশের কাজী গোলাম কিবরিয়া।\nফেনী- ২ আসনে জামায়াত থেকে মনোনয়ন নিয়েছেন লিয়াকত আলী ভূঞা, বিএনপি থেকে দলের চেয়ারপারসনের উপদেষ্টা  জয়নাল আবেদিন, জাতীয় নির্বাহী কমিটির সদস্য মো. মশিউর রহমান বিপ্লব, জাতীয় সমাজতান্ত্রিক দল (জেএসডি) থেকে সামসুদ্দিন মজুমদার, ইসলামী আন্দোলন বাংলাদেশ থেকে মোহাম্মদ একরামুল হক ভূঞা ও খেলাফত মজলিস থেকে মোস্তাফিজুর রহমান।\nফেনী- ৩ আসনে জাতীয় সমাজতান্ত্রিক দল (জেএসডি) থেকে শহীদ উদ্দিন মাহমুদ, বিএনপি থেকে দলের ভাইস চেয়ারম্যান আবদুল আউয়াল মিন্টু, জাতীয় নির্বাহী কমিটির সদস্য আব্দুল লতিফ জনি, এনসিপির মোহাম্মদ আবুল কাশেম, ইসলামী আন্দোলন বাংলাদেশ থেকে মো. সাইফ উদ্দিন ও  স্বতন্ত্র প্রার্থী হিসেবে জেলা বিএনপির সদস্য মো. মাহবুবুল হক রিপন মনোনয়নপত্র সংগ্রহ করেছেন।\nএদিকে প্রত্যেক আসনে বিএনপির একাধিক প্রার্থীর মনোনয়নপত্র সংগ্রহের খবরে জেলাজুড়ে চলছে নানা আলোচনা।\nএ প্রসঙ্গে জানতে চাইলে ঢাকা মহানগর দক্ষিণ বিএনপির আহ্বায়ক ও ফেনী- ১ আসনের সাংগঠনিক সমম্বয়ক রফিকুল আলম মজনু বলেন, সাংগঠনিক সিদ্ধান্তে আমার মাধ্যমে দলের চেয়ারপারসন বেগম খালেদা জিয়ার মনোনয়ন সংগ্রহ করা হয়েছে। এছাড়া আগেও নির্বাচনে দলের পক্ষ থেকে একাধিক মনোনয়ন নেওয়া হতো। তারই ধারাবাহিকতায় এবারও নেতাকর্মীরা আমার মনোনয়ন ফরম নিয়েছেন। এটি খুব বেশি গুরুত্বপূর্ণ বা আলোচ্য বিষয় নয়।\nমনোনয়ন সংগ্রহের বিষয়ে জানতে চাইলে ফেনী- ২ আসনের আরেক প্রার্থী বিএনপির জাতীয় নির্বাহীর কমিটির সদস্য মশিউর রহমান বিপ্লব স্পষ্ট কোনো মন্তব্য করতে রাজি হননি। মনোনয়ন নিয়েছেন কিনা সেই বিষয়েও কিছু বলতে রাজি হননি তিনি।\nদলীয় প্রার্থীর বিপরীতে মনোনয়ন সংগ্রহের বিষয়ে বিএনপির জাতীয় নির্বাহী কমিটির সদস্য আবদুল লতিফ জনি বলেন, দলের পক্ষ থেকে প্রাথমিকভাবে একজনকে মনোনয়ন দেওয়া হয়েছে। দলীয় সিদ্ধান্তই চূড়ান্ত। তবে দলের মনোনীত প্রার্থী আবদুল আউয়াল মিন্টু যদি নির্বাচন না করেন তখন এ আসনে কে প্রতিদ্বন্দ্বিতা করবেন সেটিও দলের সিদ্ধান্ত। বিগত সময়ে দলের জন্য ত্যাগ ও কাজগুলো বিবেচনা করলে আমিও তখন একজন যোগ্য দাবিদার। সেই অবস্থান থেকেই আমার মনোনয়ন ফরম সংগ্রহ করা।\nফেনী জেলা প্রশাসক ও রিটার্নিং কর্মকর্তা মনিরা হক বলেন, তফসিল অনুযায়ী আগামী ২৯ ডিসেম্বর পর্যন্ত মনোনয়নপত্র সংগ্রহ ও জমা দিতে পারবেন। নির্বাচনে সুন্দর পরিবেশ রক্ষায় প্রশাসন বদ্ধপরিকর।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdzi1aajphnz",
    "title": "কৃষি ডিপ্লোমা শিক্ষার্থীদের মহাসড়ক অবরোধ, ক্লাস পরীক্ষা বর্জন",
    "publication_date": "2025-12-22T15:01:09+06:00",
    "keywords": "আমার-দেশ,রংপুর",
    "body": "দীর্ঘ নয় মাসেও স্বতন্ত্র বিশ্ববিদ্যালয় প্রতিষ্ঠাসহ আট দফা দফা বাস্তবায়ন না হওয়ায় রংপুরে ক্লাস ও পরীক্ষা বর্জন করে মহাসড়ক অবেরোধ করে বিক্ষোভ করেছে কৃষি ডিপ্লোমা শিক্ষার্থীরা। সোমবার তাজহাট কৃষি ডিপ্লোমা ইন্সিটিটিউটরা থেকে শিক্ষার্থীরা ক্লাস ও পরীক্ষা বর্জন করে তাজহাট মোড়ে রংপুর-কুড়িগ্রাম মহাসড়ক অবরোধ করে। বেলা ১১টা থেকে ১২টা পর্যন্ত এ ঘণ্টা ব্লকেডে লালমনিরহাট ও কুড়িগ্রামের সাথে সারাদেশের সড়ক যোগাযোগ বন্ধ হয়ে যায়।\nব্লকেডের সময় আবু সাঈদের বাংলায় বৈষম্যের ঠাই নাই; আবু সাঈদ মুগ্ধ, শেষ হয়নি যুদ্ধ; উচ্চ শিক্ষা বিলাসিতা নয়, অধিকার; খামার বাড়ির সিন্ডিকেট ভেঙ্গে দাও, গুড়িয়ে দাও; কৃষির সৈনিক এক হও লড়াই করো সহ বিভিন্ন শ্লোগান দেয়।\nকর্মসূচিতে অংশ নিয়ে কৃষি ইন্সটিটিউটের ৬ষ্ঠ সেমিস্টারের শিক্ষার্থী সুস্মিতা বলেন, আমাদের জন্য স্বতন্ত্র পাবলিক বিশ্ববিদ্যালয় প্রতিষ্ঠা করতে হবে এটা বিলাসিতা নয়, এটা আমাদের অধিকার। কারণ আমরা যেসব শিক্ষার্থী কৃষি ডিপ্লোমা পড়ি, তাদের ২/১ জন বাদে সময় মধ্য বিত্ত ও নিম্ন মধ্য বিত্ত পরিবারের। আমাদের পক্ষে কোনভাবেই সম্ভব নয় প্রাইভেট বিশ্ববিদ্যালয়ে উচ্চ শিক্ষা গ্রহণের। এই দাবি কেন মানা হচ্ছে না, সেই প্রশ্ন রাখেন এই শিক্ষার্থী।\nঅংশগ্রহণকারী ৫ম সেমিস্টারের শিক্ষার্থী মাঈশা আখতার মুক্তি জানান, আমরা ২০২৪ এর জুলাই আন্দোলনে সক্রিয়ভাবে অংশ নিয়েছি বৈষম্যের বিরুদ্ধে লড়াই করেছি। ৫ আগস্টের পর আমরা খামারবাড়িতে আন্দোলন করেছে। সরকারের কাছে বলে আসছি। আমাদের যৌক্তিক আটদফা মেনে নেয়ার জন্য সরকার আমাদের জানিয়েছিলেন। কিন্তু ৯ মাসেও তার পূরণ করা হয় ন। আমরা মনে করি পরিকল্পিতভাবে আমাদের দাবি মানা হচ্ছে না। সেকারণে আমরা ক্লাস পরীক্ষা ছাড়তে বাধ্য হয়েছি। দাবি মেনে নিয়ে আমাদের ক্লাস পরীক্ষায় বসার এবং উচ্চ শিক্ষার সুযোগ  করে দেয়া হোক।\nআন্দোলনকারী শিক্ষার্থী ছামিউল ইসলাম বলেন, একনাগারে ১৭ দিনের আন্দোলন শেষে গত ২১ এপ্রিল কৃষি উপদেস্টাসহ সংশ্লিষ্টদের আশ্বাস পেয়ে আমরা আন্দোলন স্থগিত করি। কিন্তু অজ্ঞাত কারণে তারা আমাদের মানতে টালবাহনা করছে। সেকারণেই আমরা পড়ার টেবিল পরীক্ষার টেবিল ছেড়েছি। আজ এক ঘণ্টার মহাসড়ক ব্লকেড করলাম। প্রতিদিনই এর মাত্রা বাড়বে। প্রয়োজনে আমরা সচিবালয় ব্লোকেড কর্মসূচিতে যাবো।\nমোসাদ্দেক হোসেন নামে এক শিক্ষার্থী আন্দোলনকারী প্রশ্ন রেখে বলেন, বাংলাদেশ কৃষি প্রধান দেশ, তাহলে এই দেশে কৃষি শিক্ষা এতো অবহেলিত কেন? উচ্চ শিক্ষা কেন আমরা পবো না? আমরা চাই স্বতন্ত্র পাবলিক বিশ্ববিদ্যালয়। আমরা ক্লাস পরীক্ষা ছেড়েছি। দাবি আদায় না হওয়া পর্যন্ত আমরা রাজপথ থেকে উঠবো না।\nডিপ্লোমা কৃষিবিদদের পাবলিক কৃষি বিশ্ববিদ্যালয়ে উচ্চশিক্ষার সুযোগ, উপসহকারী কৃষি কর্মকর্তাদের দ্বিতীয় শ্রেণির কর্মচারী হিসেবে গেজেট প্রকাশ ও নিয়মিত নিয়োগ নিশ্চিত, কৃষি ডিপ্লোমা শিক্ষার মানোন্নয়নে শিক্ষক সংকট দূরীকরণ, কৃষি ডিপ্লোমা শিক্ষাকে কৃষি সস্প্রসারণ অধিদপ্তরের (ডিএই) অধীন থেকে বের করে সম্পূর্ণভাবে কৃষি মন্ত্রণালয়ের আলাদা প্রতিষ্ঠান, সব কৃষি গবেষণা প্রতিষ্ঠানে সহকারী বৈজ্ঞানিক কর্মকর্তা পদে ডিপ্লোমা কৃষিবিদদের অগ্রাধিকার, বেসরকারি চাকরিতে ডিপ্লোমা কৃষিবিদদের জন্য ন্যূনতম দশম গ্রেডের বেতন কাঠামো, মাঠ সংযুক্তি ভাতা প্রদান এবং চাকরিতে প্রবেশের পর উপসহকারী কৃষি কর্মকর্তাদের জন্য ছয় মাসের ফাউন্ডেশন ট্রেনিং নিশ্চিত করার দাবিতে আন্দোলন করে আসছে কৃষি শিক্ষার্থীরা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdc32ddz4mdk",
    "title": "ভাঙ্গুড়ায় বিস্ফোরক মামলায় আ. লীগ-যুবলীগের দুই নেতা গ্রেপ্তার",
    "publication_date": "2025-12-22T14:57:44+06:00",
    "keywords": "আমার-দেশ,পাবনা,ভাঙ্গুড়া",
    "body": "পাবনার ভাঙ্গুড়ায় বিএনপি অফিসের সামনে ককটেল বিস্ফোরণ মামলায় আনিসুর রহমান (৪২) ও আব্দুল বাতেন কাজল (৫৫) নামে নিষিদ্ধ আ. লীগ ও যুবলীগের দুই নেতাকে গ্রেপ্তার করেছে পুলিশ।\nরোববার রাতে উপজেলার চাচকিয়া ও দক্ষিণ সারুটিয়া এলাকায় অভিযান চালিয়ে তাদেরকে গ্রেপ্তার করা হয়। আনিসুর ওয়ার্ড আওয়ামী লীগের সাধারণ সম্পাদক ও বাতেন ওয়ার্ড যুবলীগের সাংগঠনিক সম্পাদক বলে জানা গেছে।\nভাঙ্গুড়া থানার ভারপ্রাপ্ত কর্মকর্তা (ওসি) এস এম মোস্তাফিজুর রহমান আমার দেশকে বলেন, উপজেলার অষ্টমনিষা ইউনিয়ন বিএনপি অফিসের সামনে ককটেল বিস্ফোরণ মামলায় তাদেরকে গ্রেপ্তার করা হয়েছে। আইনি প্রক্রিয়া শেষে আজ সোমবার দুপুরে আদালতের মাধ্যমে তাদেরকে পাবনা জেলহাজতে পাঠানো হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amdfzwx1rz39a",
    "title": "বুয়েটে ভর্তি পরীক্ষার প্রবেশপত্র ও ফরম পূরণে নতুন নির্দেশ",
    "publication_date": "2025-12-22T14:56:09+06:00",
    "keywords": "বাংলাদেশ-প্রকৌশল-বিশ্ববিদ্যালয়,বুয়েট,আমার-দেশ",
    "body": "বাংলাদেশ প্রকৌশল বিশ্ববিদ্যালয়ে (বুয়েট) ২০২৫-২৬ শিক্ষাবর্ষে স্নাতক শ্রেণিতে ভর্তি পরীক্ষায় অংশ নেওয়ার জন্য প্রবেশপত্র ডাউনলোড নিয়ে নতুন নির্দেশনা দেওয়া হয়েছে। বিভাগীয় অপশন পূরণ ছাড়া প্রবেশপত্র পাওয়া যাবে না।\nযোগ্য প্রার্থীদের তালিকা প্রকাশ করা হয়েছে গত ১৭ ডিসেম্বর। এ তালিকায় নির্বাচিত হয়েছেন ১০ হাজারের বেশি শিক্ষার্থী।\nবুয়েটের ওয়েবসাইটে প্রবেশপত্র ও বিভাগীয় ফরম বিষয়ে বলা হয়েছে, ‘বাংলাদেশ প্রকৌশল বিশ্ববিদ্যালয়ের ২০২৫-২৬ শিক্ষাবর্ষের ভর্তি পরীক্ষায় অংশগ্রহণের জন্য যোগ্য আবেদনকারীদের নামের তালিকা প্রকাশ করা হয়েছে। খুব শিগগির ভর্তি পরীক্ষার প্রবেশপত্র ওয়েবসাইট থেকে ডাউনলোড করা যাবে। প্রবেশপত্র ডাউনলোডের সময় বিভাগীয় অপশন ফরম পূরণ করতে হবে। এই অপশন পরবর্তী সময় পরিবর্তনযোগ্য নয়। বিভাগীয় অপশন ফরম পূরণ ব্যতীত প্রবেশপত্র ডাউনলোড করা যাবে না।’\nভর্তিসংক্রান্ত বিজ্ঞপ্তি অনুযায়ী, ভর্তি পরীক্ষা অনুষ্ঠিত হবে ১০ জানুয়ারি। মডিউল এ ও বি ক্যাটাগরিতে সকাল ও বিকেল দুই শিফটে এ পরীক্ষা হবে। এবার প্রাথমিক বাছাই পরীক্ষা থাকছে না। কেবল লিখিত পরীক্ষার মাধ্যমে ভর্তিযোগ্য প্রার্থীদের বাছাই করা হবে।\nতবে আগের মতো মৌখিক পরীক্ষা দিতে হবে শিক্ষার্থীদের। ভর্তি পরীক্ষায় দুই ক্যাটাগরি তথা প্রকৌশল বিভাগগুলো, নগর ও অঞ্চল পরিকল্পনা বিভাগ এবং কৌশল বিভাগগুলো, নগর ও অঞ্চল পরিকল্পনা বিভাগ এবং স্থাপত্য বিভাগে ভর্তিতে আবেদন করেছেন শিক্ষার্থীরা। ভর্তির জন্য নির্বাচিত ও অপেক্ষমাণ প্রার্থীদের নামসহ মেধাক্রম (সম্ভাব্য) ৭ ফেব্রুয়ারি প্রকাশিত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amd3dmczbslh1",
    "title": "জামায়াত কর্মী যমজ সন্তানের নাম রাখলেন ওসমান ও হাদি",
    "publication_date": "2025-12-22T14:40:41+06:00",
    "keywords": "কক্সবাজার,আমার-দেশ,জামায়াত,নেতা",
    "body": "শহীদ শরীফ ওসমান হাদির স্মৃতিকে ধরে রাখতে জামায়াত কর্মী নিজের যমজ সন্তানের নাম রাখলেন ওসমান ও হাদি। রোববার (২১ ডিসেম্বর) রাতে ফেসবুকে দেওয়া এক পোস্টে বিষয়টি নিশ্চিত করেন বাংলাদেশ জামায়াতে ইসলামী কক্সবাজার শহর শাখার কর্মপরিষদ সদস্য আমিনুল ইসলাম হাসান।\nযমজ শিশুদের বাবা জহুর আলম কক্সবাজার শহরের টেকপাড়া এলাকার বাসিন্দা। তিনি শ্রমিক কল্যাণ ফেডারেশনের কক্সবাজার শহর শাখার ৪ নম্বর ওয়ার্ডের অর্থসম্পাদকের দায়িত্ব পালন করছেন।\nআমিনুল ইসলাম হাসান বলেন, দীর্ঘদিনের পরিচিত ও স্নেহের কর্মী জহুর আলম মহান আল্লাহর অশেষ রহমতে একসঙ্গে দুই পুত্রসন্তানের বাবা হয়েছেন। মা–বাবার সম্মতি নিয়ে শহীদ ওসমান হাদির স্মরণে শিশুদের নামকরণ করা হয়েছে। যমজ শিশুদের একজনের নাম রাখা হয়েছে পুরোনাম হাসান ওসমান, অন্যজনের নাম হোসাইন হাদি।\nনামকরণকে সৌভাগ্যের বলে উল্লেখ করে তিনি আরও বলেন, আধিপত্যবাদবিরোধী বিপ্লবের শহীদ এক বীরের নামে দুই মানবসন্তান সমাজে পরিচিত হবে—এটি আমাদের কাছে গর্ব ও অনুপ্রেরণার বিষয়।\nনবজাতকদের বাবা জহুর আলম বলেন, শহীদ হাদি শুধু একজন মানুষ নন, তিনি একটি ইতিহাস। আমরা তাকে কখনো ভুলব না। তার নামে আমার সন্তানদের পরিচয় দিতে পারাটা আমার জীবনের বড়ো গর্ব।\nগত শনিবার (২০ ডিসেম্বর) দুপুর ২টা ৩০ মিনিটে রাজধানীর জাতীয় সংসদ ভবনের দক্ষিণ প্লাজায় শহীদ শরীফ ওসমান হাদির জানাজা অনুষ্ঠিত হয়। লাখো মানুষের অংশগ্রহণে অনুষ্ঠিত এই জানাজায় ইমামতি করেন তার বড় ভাই আবু বকর সিদ্দিক। এটিকে দেশের স্মরণকালের বৃহত্তম জানাজাগুলোর একটি হিসেবে বলা হচ্ছে।\nএর আগে গত ১২ ডিসেম্বর দুপুরে রাজধানীর পুরানা পল্টনের বক্স–কালভার্ট সড়কে রিকশায় থাকা অবস্থায় ওসমান হাদির মাথায় গুলি করে মোটরসাইকেলে আসা দুর্বৃত্তরা। গুরুতর আহত অবস্থায় চিকিৎসাধীন থেকে ছয় দিন পর গত বৃহস্পতিবার সিঙ্গাপুরের একটি হাসপাতালে তার মৃত্যু হয়। শুক্রবার সন্ধ্যায় বিমান বাংলাদেশের একটি ফ্লাইটে তার মরদেহ দেশে আনা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amdcnzttm3flt",
    "title": "রিহ্যাব ফেয়ার ২০২৫",
    "publication_date": "2025-12-22T14:38:15+06:00",
    "keywords": "আমার-দেশ",
    "body": "রিহ্যাব ফেয়ার-২০২৫ উপলক্ষ্যে আয়োজিত আজকের সংবাদ সম্মেলনে উপস্থিত প্রিন্ট-ইলেক্ট্রনিক এবং অনলাইন মিডিয়ার সম্মানিত সাংবাদিকবৃন্দসহ উপস্থিত রিহ্যাব নেতৃবৃন্দ আস্সালামু আলাইকুম। রিয়েল এস্টেট এ্যান্ড হাউজিং এসোসিয়েশন অব বাংলাদেশ (রিহ্যাব)-এর পক্ষ থেকে শুভেচ্ছা ও অভিনন্দন গ্রহণ করুন।\nডিসেম্বর আমাদের বিজয়ের মাস। এই মাস আমাদের আত্মত্যাগ, সাহস ও গৌরবময় ইতিহাসের স্মারক। নানা বাধা, প্রতিকূলতা ও চ্যালেঞ্জ অতিক্রম করে বাংলাদেশ আজ উন্নয়ন ও সমৃদ্ধির পথে এগিয়ে চলেছে। অর্থনৈতিক অগ্রগতি ও সামাজিক উন্নয়নের ধারাবাহিকতায় আমরা ধীরে হলেও দৃঢ়তার সঙ্গে সামনে এগিয়ে যাচ্ছি। বিজয়ের এই মাসে আমরা শ্রদ্ধার সাথে স্মরণ করছি এদেশের শ্রেষ্ঠ সন্তান সকল জীবিত ও শহীদ বীর মুক্তিযোদ্ধাদের এবং সেই সাথে বিন¤্র শ্রদ্ধায় স্মরণ করছি জুলাই গণঅভ্যুত্থানের সকল বীর ছাত্র জনতা ও শহীদদের।\nঅবকাঠামোগত সমৃদ্ধির ক্ষেত্রে সরকারের সাথে বড় সহযোগী হিসেবে কাজ করছে আবাসন শিল্পের একমাত্র প্রতিষ্ঠান রিহ্যাব। বর্তমান এবং ভবিষ্যৎ প্রজন্মের জন্য নিরাপদ বাসস্থানের ব্যবস্থা করার লক্ষ্যকে সামনে রেখেই তিন যুগেরও বেশি সময় ধরে নিরলস ভাবে কাজ করছে রিহ্যাব সদস্য প্রতিষ্ঠান সমূহ। আমাদের ধারাবাহিক কাজের কারণে অনেক নাগরিকের মৌলিক অধিকারের স্বপ্ন সফল হয়েছে। সাড়ে ৩ লক্ষের উপরে পরিবার নিজ ফ্ল্যাটের মালিক হয়েছেন। ঢাকায় নাগরিকদের নিজ ফ্ল্যাটের মালিকানা বাসা ভাড়ার ক্ষেত্রে অনেকটা স্থিতিশীলতা তৈরি করেছিল। শহরগুলোতে সুন্দর সুন্দর নান্দনিক ভবন তৈরি হচ্ছে আমাদের রিহ্যাব সদস্যদের সৃজনশীল স্থপতিদের মাধ্যমে। বর্তমানে আমাদের বেশ কয়েকজন রিহ্যাব সদস্য অল্প জায়গায় কনডোমোনিয়াম প্রজেক্ট তৈরি করেছেন। অনেকের এই কনডোমোনিয়াম প্রজেক্ট এর মান আন্তর্জাতিক পর্যায়ের। যেখানে এক সাথে অধিক সংখ্যক নাগরিক সকল ধরনের আধুনিক সুযোগ সুবিধা পাচ্ছেন। ঢাকায় বা যে কোন জায়গায় একটা ফ্ল্যাট শুধু মাথা গোঁজার ঠাঁই তৈরি করে না, একটা সামাজিক অবস্থানও তৈরি করে। সেই সাথে নিশ্চিত করে ভবিষ্যৎ প্রজন্মের বিনিয়োগ। আমরা আবাসন ব্যবসায়ীরা বাকি নাগরিকদের জন্যও নানা ধরনের সুযোগ সুবিধা স¤পন্ন আবাসনের ব্যবস্থা করতে চাই। আমাদের সেই সুযোগ দিতে হবে। সেই সুযোগ টা হতে হবে বৈষম্যহীন এবং ন্যায্যতার ভিত্তিতে।\nনিরপেক্ষ দৃষ্টিতে তাকালে দেখবেন, আমরা শুধু মাথা গোঁজার ঠাঁই তৈরি করছি না। অর্থনীতিতে বড় ধরনের অবদান রাখছি। সরকারের রাজস্ব আয়, কর্মসংস্থান, রড, সিমেন্ট, টাইলসসহ ২০০ এর অধিক লিংকেজ শিল্প প্রসারের মাধ্যমে সমগ্র নির্মাণ খাত জাতীয় অর্থনৈতিক প্রবৃদ্ধিতে অত্যন্ত গুরুত্বপূর্ণ অবদান রেখে আসছে। দেশের অর্থনৈতিক প্রবৃদ্ধিতে সমগ্র নির্মাণ খাতের অবদান প্রায় ১৫%। অর্ধকোটির অধিক শ্রমিকের উপর নির্ভরশীল ২ কোটি লোকের খ্যাদের যোগান দিয়েছে। আমাদের আবাসন সেক্টর থেকে আয়কৃত অর্থ পুনরায় বিনিয়োগ হচ্ছে অন্য উৎপাদনশীল সেক্টরে। ড্যাপের কারণে আবাসন খাত স্থবির হয়ে পড়েছিল।\nদীর্ঘদিনের প্রতীক্ষিত ড্যাপ ও ঢাকা মহানগর ইমারত বিধিমালা ২০২৫ এর গেজেট গত ১৪ ডিসেম্বর, ২০২৫ তারিখে প্রকাশিত হয়েছে। আপনারা জানেন, ড্যাপের কারণে দীর্ঘ সময় ধরে আবাসন খাত মারাত্মক সংকটে পড়েছিল। পুরনো ড্যাপের জটিল ও অসামঞ্জস্যপূর্ণ নিয়মাবলীর কারণে নতুন আবাসন প্রকল্প অনুমোদন প্রক্রিয়া বন্ধের মতো পরিস্থিতি তৈরি হয়েছিল। এর ফলে নির্মাতা প্রতিষ্ঠানগুলো বাধ্য হয়েছিলো প্রকল্প স্থগিত বা সীমিত পরিসরে পরিচালনা করতে। এছাড়া, সাধারণ ক্রেতারা জমি ও ফ্ল্যাট কেনার ক্ষেত্রে জটিলতার মুখোমুখী হয়েছেন। নতুন ড্যাপ ও ঢাকা মহানগর ইমারত বিধিমালা ২০২৫ এ পুরনো জটিলতা ও বৈষম্য অনেকাংশে দূর করা হয়েছে। নতুন ড্যাপ ও বিধিমালা রিয়েল এস্টেট ব্যবসায়ীদের মধ্যে আস্থা ফিরিয়ে আনবে এবং আবাসন খাতকে দীর্ঘমেয়াদে স্থিতিশীল করবে।\nআবাসন খাতের সবচেয়ে বড় আয়োজন' রিহ্যাব ফেয়ার-২০২৫' এ আপনাদের সকলকে আমন্ত্রণ জানাচ্ছি। ক্রেতা-বিক্রেতাদের সুবিধার কথা মাথায় রেখে ২৫ বছর ধরে সফল ভাবে রিহ্যাব ফেয়ারের আয়োজন করে আসছি আমরা। এবছরের মেলা আমাদের স্থবিরতা কাটাতে সহায়তা করবে বলে আমাদের বিশ্বাস। ৩ দিন ছুটি থাকায় লোক সমাগম অনেক বাড়বে। আশা করছি এবার আমরা একটি সফল ফেয়ার উপহার দিতে পারবো। আমাদের সদস্য প্রতিষ্ঠান ও সম্ভাব্য ক্রেতাদের মধ্যে কার্যকর ও টেকসই সেতুবন্ধন তৈরিতে রিহ্যাব ফেয়ার একটি অনন্য ও অপরিহার্য প্ল্যাটফর্ম হিসেবে কাজ করবে। এই আয়োজন শুধু একটি প্রদর্শনী নয়; এটি ক্রেতা ও ডেভেলপারদের সরাসরি সংযোগ স্থাপনের একটি বিশ্বাসযোগ্য মাধ্যম। একসঙ্গে এতগুলো প্রতিষ্ঠানের প্রকল্প মান, অবস্থান, সুযোগ-সুবিধা ও বিনিয়োগ সম্ভাবনা তুলনামূলকভাবে যাচাই-বাছাই করার সুযোগ রিহ্যাব ফেয়ার ছাড়া অন্য কোথাও পাওয়া প্রায় অসম্ভব।\nবর্তমান সময়ের জীবন সংগ্রামের ব্যাস্ততায় সবাই সময়ের তীব্র সংকটে ভুগছি। প্রতিটি প্রতিষ্ঠানে আলাদা আলাদা গিয়ে  খোঁজ নেওয়া, তথ্য সংগ্রহ করা কিংবা সিদ্ধান্তে পৌঁছানো অনেকের পক্ষেই সম্ভব হয় না। সেই বাস্তবতায় বিবেচনায় রেখেই রিহ্যাব ফেয়ার ক্রেতাদের জন্য এক ছাদের নিচে সর্বোচ্চ সেবা নিশ্চিত করার ব্যবস্থা করেছে। সীমিত সময়ের মধ্যেই যেন একজন ক্রেতা তার প্রয়োজনীয় সব তথ্য ও সেবা পেতে পারেন সেটিই এই ফেয়ারের অন্যতম প্রধান লক্ষ্য।\nএই ফেয়ারে শুধু ফ্ল্যাট বা প্লট কেনাবেচার সুযোগই নয়, বরং গৃহঋণ সুবিধা, অর্থলগ্নিকারী প্রতিষ্ঠান, এবং বাড়ি নির্মাণে ব্যবহৃত আধুনিক ও মানসম্মত বিভিন্ন উপকরণও সরাসরি দেখার ও যাচাই করার সুযোগ পাবেন আগ্রহী ক্রেতারা। ফলে একটি আবাসন কেনার সঙ্গে সম্পর্কিত প্রতিটি গুরুত্বপূর্ণ সিদ্ধান্ত একই জায়গায় বসেই নেওয়া সম্ভব হবে।\nরিহ্যাব ফেয়ার ক্রেতাদের জন্য এমন একটি সহায়ক পরিবেশ তৈরি করবে, যেখানে তারা তাদের সাধ্যের মধ্যে, আবার স্বপ্নের সাথে সামঞ্জস্যপূর্ণ ফ্ল্যাট বা প্লট খুঁজে নিতে পারবেন সহজেই। নানান বিকল্প, মূল্য তুলনা, মান যাচাই এবং বিশেষ ছাড় ও অফারের মাধ্যমে এই ফেয়ার ক্রেতাদের সিদ্ধান্ত  গ্রহণ প্রক্রিয়াকে করবে আরও সহজ, বাস্তবসম্মত ও নির্ভরযোগ্য। যারা ফ্ল্যাট বা প্লট কেনার পরিকল্পনা করছেন, তাদের জন্য রিহ্যাব ফেয়ার একসাথে অসংখ্য সুযোগ ও সুবিধার সমাহার।\n২০০১ সাল থেকে ঢাকায় রিহ্যাব হাউজিং ফেয়ার শুরু হয়। এটি ঢাকায় অনুষ্ঠিত রিহ্যাবের ২৭তম ফেয়ার। এছাড়া চট্টগ্রামে ১৬ টি ফেয়ার সফলভাবে সম্পন্ন করেছে রিহ্যাব। রিহ্যাব ২০০৪ সাল থেকে বিদেশে হাউজিং ফেয়ার আয়োজন করে আসছে। এ পর্যন্ত যুক্তরাষ্ট্রে ১২ টি, যুক্তরাজ্যে, দুবাই, ইতালীর রোম, কানাডা, সিডনী, কাতারে ১টি করে এবং দুবাইতে ২টি \"রিহ্যাব হাউজিং ফেয়ার\" সফল ভাবে সম্পন্ন হয়েছে। এই সকল ফেয়ার আয়োজনের মাধ্যমে রিহ্যাব দেশে ও বিদেশে গৃহায়ন শিল্পের বাজার সৃষ্টি এবং তা প্রসারের প্রচেষ্টা অব্যাহত রেখেছে। অন্যদিকে প্রবাসী ক্রেতারা যেমন দেশে তাদের পছন্দের আবাসন খুঁজে পেয়েছেন। আবার এই ফেয়ারের মাধ্যমে বৈদেশিক মুদ্রাও অর্জিত হচ্ছে। শুধু তাই নয়,   দেশের অর্থনীতি সমৃদ্ধ করার পাশাপাশি গৃহায়ন শিল্প এবং লিংকেজ শিল্প বিকাশে অনন্য ভূমিকা পালন করে চলেছে।\nআজকের এই সংবাদ সম্মেলনের মাধ্যমে আপনাদের অবহিত করা যাচ্ছে যে, রিহ্যাব আগামী ২৪-২৭ ডিসেম্বর, ২০২৫ তারিখে চীন মৈত্রী সম্মেলন কেন্দ্র, আগারগাঁও, ঢাকাতে \"রিহ্যাব ফেয়ার-২০২৫\" আয়োজন করেছে। এবারের ফেয়ারে স্টল থাকছে ২২০টি। এই ফেয়ারে আমরা ৪টি ডায়মন্ড স্পন্সর, ৭টি গোল্ড স্পন্সর, ১০টি কো-স্পন্সর, ১৪টি বিল্ডিং ম্যাটেরিয়ালস ও ১২টি অর্থলগ্নীকারী প্রতিষ্ঠানকে অংশগ্রহণ করার সুযোগ করে দিতে পেরেছি।\nরিহ্যাব ফেয়ার ২০২৫ এ ডায়মন্ড স্পন্সর হিসিবে রয়েছে এশিয়ান টাউন ডেভেলপমেন্ট লিঃ, ইস্টার্ণ হাউজিং লিঃ, শেলটেক লিঃ ও ট্রপিক্যাল হোমস লিঃ। গোল্ড স্পন্সর হিসেবে রয়েছে এশিয়ান ল্যান্ডস ডেভেলপমেন্ট লিঃ, ক্রিডেন্স হাউজিং লিঃ, নাভানা রিয়েল এস্টেট লিঃ, পূর্বাচল প্রবাসী পল্লী লিঃ, র‌্যানকন রিয়েল এস্টেট লিঃ, র‌্যাংস প্রপার্টিজ লিঃ ও  নর্থসাউথ কনসোর্টিয়াম লিঃ।\nএছাড়া কো-স্পন্সর হিসাবে অংশগ্রহণ করছে সর্বমোট ১০ টি প্রতিষ্ঠান।\nকো-স্পন্সর প্রতিষ্ঠান সমূহ নিম্নরূপ\n১. আনোয়ার ল্যান্ডমার্ক লিঃ\n২. এ্যাশিউর ডেভেলপমেন্ট এ্যান্ড ডিজাইন লিঃ\n৩. কমপ্রিহেনসিভ হোল্ডিংস লিঃ\n৪. কিউব হোল্ডিং লিঃ\n৫. অনওয়ার্ড ডেভেলপমেন্ট লিঃ\n৬. প্লাটিনাম হোল্ডিংস লিঃ\n৭. সেনা কল্যান কনস্ট্রাকশনস এ্যান্ড ডেভেলপমেন্টস লিঃ\n৮. দি স্ট্রাকচারাল ইঞ্জিনিয়ার্স লিঃ\n৯. সুবর্ণ ভূমি হাউজিং লিঃ\n১০. টিএম এ্যাসেট লিঃ\nরিহ্যাব ফেয়ার ২০২৫ এর উদ্বোধনী অধিবেশন-এ প্রধান অতিথি হিসাবে উপস্থিত থাকতে সদয় সম্মতি জ্ঞাপন করেছেন রাজউক এর চেয়ারম্যান ইঞ্জিনিয়ার মোঃ রিয়াজুল ইসলাম। বিশেষ অতিথি হিসেবে উপস্থিত থাকবেন জাতীয় গৃহায়ন কর্তৃপক্ষ (এনএইচএ) এর চেয়ারম্যান মোছাঃ ফেরদৌসী বেগম। আগামী ২৪ ডিসেম্বর, ২০২৫ তারিখ বুধবার বেলা ১১.০০টায় চীন মৈত্রী সম্মেলন কেন্দ্রের হল অব ফেম-এ ফেয়ারের উদ্বোধনী অধিবেশন অনুষ্ঠিত হবে। প্রথম দিন ক্রেতা-দর্শনার্থীরা উদ্বোধনী অধিবেশনের পর থেকে মেলায় প্রবেশ করতে পারবেন। বাকি দিনগুলোতে সকাল ১০টা থেকে রাত ৯ টা পর্যন্ত ক্রেতা দর্শনার্থীরা মেলায় প্রবেশ করতে পারবেন।\nবিগত সময়ের ধারাবাহিকতায় এ বছরের মেলাতেও দুই ধরনের টিকেট থাকছে। একটি সিঙ্গেল এন্ট্রি অপরটি মাল্টিপল এন্ট্রি। সিঙ্গেল এন্ট্রি টিকেটের প্রবেশ মূল্য ৫০ টাকা। আর মাল্টিপল এন্ট্রি টিকেটের প্রবেশ মূল্য ১০০ টাকা। মাল্টিপল এন্ট্রি টিকেট দিয়ে একজন দর্শনার্থী মেলার সময় ৫ বার প্রবেশ করতে পারবেন। এন্ট্রি টিকেটের প্রাপ্ত সম্পূর্ণ অর্থ দুঃস্থদের জন্য কর্পোরেট সোস্যাল রেসপনসিবিলিটি (সিএসআর) এর কাজে ব্যয় করা হবে। এন্ট্রি টিকেটের র‌্যাফেল ড্র তে থাকছে আকর্ষণীয় মূল্যবান পুরস্কার। বিগত বছর এর মত মেলার শেষে প্রতিদিন রাত ৯:০০টায় রাফেল ড্র অনুষ্ঠিত হবে। রাফেল ড্র তে ৫ দিনেই থাকবে আকর্ষণীয় মূল্যবান পুরস্কার।  প্রতিটি টিকেটের সাথে থাকবে ফ্রি রিফ্রের্শমেন্ট এর ব্যবস্থা।\nসংবাদকর্মীদের আন্তরিক সহযোগিতায় আমরা সবসময় অনুপ্রাণিত ও সমৃদ্ধ হচ্ছি। আমরা সব সময়ই আপনাদের সহযোগিতা পেয়ে আসছি। এই জন্য আপনাদের প্রতি আমরা কৃতজ্ঞতা প্রকাশ করছি। বিগত সময়ে আমাদের সকল ফেয়ারের প্রচার ও প্রসারে সার্বিক সহযোগিতা করে আপনারা আমাদেরকে সামনে চলার প্রেরণা যুগিয়েছেন। সাংবাদিকরা সবসময় সমাজের তথ্য প্রবাহের মাধ্যমে অর্থনৈতিক প্রসারের সেতুবন্ধন হিসেবে কাজ করেন। বিগত ফেয়ারের তথ্য সাধারণ মানুষের কাছে পৌঁছাতে যে অকুণ্ঠ সমর্থন প্রদান করেছেন, আপনাদের সে ভূমিকার প্রতি রিহ্যাব গভীরভাবে শ্রদ্ধাশীল। আমরা বিশ্বাস করি যে, রিহ্যাব ফেয়ার-২০২৫ এর প্রচারেও আপনাদের সার্বিক সহযোগিতা পাবো।\nপরিশেষে, রিহ্যাব ফেয়ার ২০২৫ এর সার্বিক প্রচারণায় আপনাদের আন্তরিক সহযোগিতা পাওয়ার প্রত্যাশা ব্যক্ত করে এখানেই শেষ করছি। সকলকে ধন্যবাদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd7z3njtgtrp",
    "title": "হাদি হত্যার আসামি ফয়সালের অবস্থান সম্পর্কে যা বললেন স্বরাষ্ট্র উপদেষ্টা",
    "publication_date": "2025-12-22T14:36:47+06:00",
    "keywords": "স্বরাষ্ট্র-উপদেষ্টা,জাহাঙ্গীর-আলম-চৌধুরী",
    "body": "স্বরাষ্ট্র উপদেষ্টা লেফটেন্যান্ট জেনারেল (অব.)  জাহাঙ্গীর আলম চৌধুরী বলেছেন, হাদি হত্যার আসামি ফয়সাল দেশেও থাকতে পারে আবার দেশের বাহিরেও যেতে পারে। আমাদের কাছে এক্সাক্ট কোনো তথ্য নেই। সোমবার দুপুরে মন্ত্রণালয়ের সভাকক্ষে আইনশৃঙ্খলা সংক্রান্ত উপদেষ্টা কমিটির ১৮তম সভা শেষে সাংবাদিকদের সঙ্গে সাক্ষাৎকালে এক প্রশ্নের উত্তরে এ কথা জানান তিনি।\nস্বরাষ্ট্র উপদেষ্টা বলেন, হাদির হত্যা পরিকল্পনায় এখন পর্যন্ত ১০ জনকে গ্রেপ্তার করা হয়েছে। তদন্তের স্বার্থে অনেক কিছুই বলতে পারছি না।\nতিনি বলেন, হত্যাকাণ্ডের তদন্ত নিয়ে যে সকল বাহিনী কাজ করছে গতকাল তারা সংবাদ সম্মেলন করে জানিয়েছেন। আমার কাছে নতুন কোনো তথ্য নেই।\nপ্রেস ব্রিফিংয়ে স্বরাষ্ট্র উপদেষ্টা মো. জাহাঙ্গীর আলম চৌধুরী জানান, জুলাই গণঅভ্যুত্থানের সম্মুখসারির যোদ্ধা শরিফ ওসমান হাদি হত্যাকাণ্ডের বিচার নিশ্চিত করতে সরকার সর্বোচ্চ গুরুত্ব দিচ্ছে। এছাড়াও আসন্ন নির্বাচন, বড়দিন ও থার্টি ফার্স্ট নাইট ঘিরে সর্বোচ্চ নিরাপত্তা নিশ্চিত করবে সরকার।\nসভায় আসন্ন ত্রয়োদশ জাতীয় সংসদ নির্বাচনকে কেন্দ্র করে সার্বিক নিরাপত্তা প্রস্তুতি, অপারেশন ডেভিল হান্ট ফেইজ–২ এর অগ্রগতি, শরিফ ওসমান হাদি হত্যাকাণ্ডের তদন্ত ও গ্রেপ্তার পরিস্থিতি, জগন্নাথ বিশ্ববিদ্যালয় কেন্দ্রীয় ছাত্রসংসদ নির্বাচন, বড়দিন ও থার্টি ফার্স্ট নাইট উদযাপন উপলক্ষে নিরাপত্তা ব্যবস্থা এবং দেশের সামগ্রিক আইনশৃঙ্খলা পরিস্থিতি নিয়ে বিস্তারিত আলোচনা হয়েছে।\nস্বরাষ্ট্র উপদেষ্টা বলেন, লুট হওয়া ও অবৈধ অস্ত্র উদ্ধারে আইনশৃঙ্খলা বাহিনীর অভিযান আরো জোরদার করতে ১৩ ডিসেম্বর থেকে অপারেশন ডেভিল হান্ট ফেইজ–২ চালু করা হয়েছে। এ অভিযানের মাধ্যমে ২০ ডিসেম্বর পর্যন্ত ৬ হাজার ৫৯৮ জনকে গ্রেপ্তার করা হয়েছে। মামলা ও ওয়ারেন্টমূলে গ্রেপ্তারসহ মোট গ্রেপ্তার দাঁড়িয়েছে ১৩ হাজার ৫০৫ জনে। অভিযানে ৫৬টি আগ্নেয়াস্ত্র, ৪৩৭ রাউন্ড গুলি, ১৩৭ রাউন্ড কার্তুজ, ৬২টি দেশিয় অস্ত্র, গ্রেনেড, মর্টারের গোলা, গান পাউডার, আতশবাজি, বোমা তৈরির উপকরণ, ইত্যাদি উদ্ধার করা হয়েছে। বর্তমানে সারা দেশে দুই হাজার চেকপোস্ট বসিয়ে তল্লাশি কার্যক্রম চলমান রয়েছে।\nতিনি জানান, জুলাই গণঅভ্যুত্থানের সম্মুখসারির যোদ্ধা শরিফ ওসমান হাদি হত্যাকাণ্ডের বিচার নিশ্চিত করতে সরকার সর্বোচ্চ গুরুত্ব দিচ্ছে। এ ঘটনায় এরইমধ্যে ১০ জনকে যৌথ বাহিনীর অভিযানে গ্রেপ্তার করা হয়েছে। গ্রেপ্তারদের মধ্যে হত্যাকাণ্ডের মূল হোতা ফয়সাল করিমের স্ত্রী, মা, বাবা, শ্যালকসহ একাধিক সহযোগী রয়েছে। একইসঙ্গে হত্যাকাণ্ডে ব্যবহৃত মোটরসাইকেল, ২টি বিদেশি পিস্তল, ২টি ম্যাগজিন, ৪১ রাউন্ড গোলাবারুদ ও ১টি খেলনা পিস্তল উদ্ধার করা হয়েছে।\nমূল হোতা ফয়সাল করিম মাসুদকে গ্রেপ্তারে আইনশৃঙ্খলা বাহিনী সর্বোচ্চ চেষ্টা চালাচ্ছে বলে জানান তিনি। তদন্তের স্বার্থে এ মুহূর্তে মোটিভসহ বিস্তারিত প্রকাশ করা সম্ভব নয় বলেও উল্লেখ করেন স্বরাষ্ট্র উপদেষ্টা।\nজানান, গোয়েন্দা তথ্যের ভিত্তিতে এ ঘটনার সঙ্গে জড়িত থাকার সন্দেহে দালাল চক্র ফিলিপের সহযোগী পাঁচজনকে (স্ত্রী ও শ্বশুরসহ) আটক করে বিজিবি যথাযথ আইনি প্রক্রিয়ায় পুলিশের নিকট হস্তান্তর করেছে। গতকাল স্বরাষ্ট্র মন্ত্রণালয়ের সম্মেলন কক্ষে পুলিশ, র‍্যাব ও বিজিবি যৌথ এক প্রেস ব্রিফিংয়ের মাধ্যমে বিষয়টি সম্পর্কে মিডিয়াকে বিস্তারিত অবহিত করেছে।\nসভায় জগন্নাথ বিশ্ববিদ্যালয় কেন্দ্রীয় ছাত্রসংসদ নির্বাচন নিয়েও আলোচনা হয়। স্বরাষ্ট্র উপদেষ্টা বলেন, এর আগে ঢাকসু, জাকসু, রাকসু ও চাকসু নির্বাচন সুষ্ঠু ও শান্তিপূর্ণভাবে সম্পন্ন হয়েছে। একইভাবে জকসু নির্বাচনও নিরাপদ ও গ্রহণযোগ্যভাবে আয়োজন করা হবে বলে আশা প্রকাশ করেন তিনি।\nবড়দিন ও থার্টি ফার্স্ট নাইট উপলক্ষে আইনশৃঙ্খলা পরিস্থিতি নিয়ন্ত্রণে কঠোর ব্যবস্থা নেয়া হয়েছে বলে জানান স্বরাষ্ট্র উপদেষ্টা। তিনি বলেন, ‘বড়দিন ও থার্টি ফার্স্ট নাইটে কোনো ধরনের আতশবাজি করা যাবে না এবং রাস্তা অবরোধ করে কোনো অনুষ্ঠান আয়োজন করা নিষিদ্ধ থাকবে। প্রতিটি গির্জা ও গুরুত্বপূর্ণ স্থাপনায় পর্যাপ্ত নিরাপত্তা দেয়া হচ্ছে। গুলশান, বনানীসহ রাজধানীর গুরুত্বপূর্ণ এলাকায় নিরাপত্তা জোরদার করা হয়েছে এবং ট্রাফিক স্বাভাবিক রাখতে ডিএমপি প্রয়োজনীয় ব্যবস্থা নিচ্ছে।’\nতিনি আরো জানান, প্রথম আলো ও ডেইলি স্টার পত্রিকা অফিসে হামলার ঘটনায় ডিএমপি ১৭ জনকে গ্রেপ্তার করেছে। পত্রিকা দুটির সম্পাদকদের নিরাপত্তায় গানম্যান দেয়া হয়েছে এবং বাসভবনে বাড়তি নিরাপত্তা নিশ্চিত করা হয়েছে। ময়মনসিংহে পোশাক শ্রমিককে পিটিয়ে ও পুড়িয়ে হত্যার ঘটনায়ও ১০ জনকে গ্রেপ্তার করা হয়েছে।\nস্বরাষ্ট্র উপদেষ্টা বলেন, আগামী ২৫ ডিসেম্বর বিএনপির ভারপ্রাপ্ত চেয়ারম্যান তারেক রহমানের দেশে আগমন উপলক্ষে সর্বোচ্চ নিরাপত্তা ব্যবস্থা গ্রহণ করা হয়েছে। নির্বাচন সামনে রেখে পুলিশের প্রশিক্ষণের বড় অংশ এরই মধ্যে সম্পন্ন হয়েছে এবং বডি ওর্ন ক্যামেরা ব্যবহারের প্রশিক্ষণও দেয়া হয়েছে।\nতিনি বলেন, সহিংসতা, সন্ত্রাস, চাঁদাবাজি, দখলবাজি ও উসকানিমূলক তৎপরতার বিরুদ্ধে সরকার জিরো টলারেন্স নীতি অনুসরণ করছে। দেশের আইনশৃঙ্খলা পরিস্থিতি স্বাভাবিক রাখতে এবং একটি সুষ্ঠু নির্বাচন নিশ্চিত করতে আইনশৃঙ্খলা বাহিনী সর্বোচ্চ সতর্ক অবস্থানে রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdb7xwyz2vjm",
    "title": "ট্রাইব্যুনালে নিজেদের কল রেকর্ড শুনে হাসলেন সালমান-আনিসুল",
    "publication_date": "2025-12-22T14:28:04+06:00",
    "keywords": "আমার-দেশ,সালমান-এফ-রহমান,ট্রাইব্যুনাল,আনিসুল-হক",
    "body": "মানবতাবিরোধী অপরাধের মামলায় ক্ষমতাচ্যুত প্রধানমন্ত্রী হাসিনার উপদেষ্টা সালমান এফ রহমান ও সাবেক আইনমন্ত্রী আনিসুল হকের বিরুদ্ধে আনুষ্ঠানিক অভিযোগ গঠনের বিষয়ে প্রসিকিউশনের শুনানি হয়েছে। শুনানিতে জুলাই গণ-অভ্যুত্থানে কারফিউ দিয়ে ছাত্র-জনতাকে হত্যার উসকানি দেওয়াসহ বেশ কিছু অভিযোগ আদালতের নজরে আনেন প্রসিকিউশন।\nসোমবার দুপুর ১২টায় আন্তর্জাতিক অপরাধ ট্রাইব্যুনাল-১ এর চেয়ারম্যান বিচারপতি মো. গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেলের এজলাসে আনা হয় সালমান এফ রহমান ও আনিসুল হককে। ঠিক কিছুক্ষণ পর বসে ট্রাইব্যুনাল।\nট্রাইব্যুনালে প্রসিকিউশনের পক্ষে শুনানি করে চিফ প্রসিকিউটর মোহাম্মদ তাজুল ইসলাম। সঙ্গে ছিলেন— প্রসিকিউটর মিজানুল ইসলাম, প্রসিকিউটর ফারুক আহাম্মদ, আবদুস সাত্তার পালোয়ানসহ অন্যরা।\nশুরুতেই চিফ প্রসিকিউটর বললেন, জুলাই আন্দোলন দমনে কারফিউ জারি করে গণহত্যার যে অভিযোগ, সে বিষয়ে আজ শুনানি হবে এই দুই আসামির। এ সময় চিফ প্রসিকিউটর সালমান এফ রহমান ও আনিসুল হকের বিরুদ্ধে একে একে ৫ টি অভিযোগ পড়ে শোনান।\nনিজেদের অভিযোগ শুনে এ সময় নিবিষ্ট মনে ফ্লোরের দিকে তাকিয়ে হাসছিলেন সালমান এফ রহমান ও আনিসুল হক।\nএসময় চিফ প্রসিকিউটর জানান, একটি অডিও শোনাতে চান, যেখানে প্রমাণ করা যাবে ঠিক কি অভিযোগে তাদের বিচার শুরুর আবেদন করেছেন তারা।\nঅডিও বাজিয়ে শোনানো হলে দেখা যায় সেখানে, সালমান এফ রহমানকে আনিসুল হক আন্দোলন দমনে আন্দোলনকারীদের শেষ করে দেয়ার কথা বলেন। শুধু তাই নয়, কারফিউ দিতে বার বার অনুরোধ করা হচ্ছে বলেও শোনা যায়।\nএ সময় নিজেদের ফোনের অডিও শুনে নিজেরাই হাসতে থাকেন সালমান এফ রহমান ও আনিসুল হক। নিজেদের মধ্যে কথা বলতেও দেখা যায় তাদের।\nপরে চিফ প্রসিকিউটর এই দুজনের বিরুদ্ধে অভিযোগ গঠন করে বিচার শুরুর আহ্বান জানান। পরে সালমান আনিসুলের সেই হাসিমুখ মলিন হয়ে যায়।\nএর আগে চার ডিসেম্বর সালমান ও আনিসুলের বিরুদ্ধে আনুষ্ঠানিক অভিযোগ দাখিল করে প্রসিকিউশন। পরে প্রসিকিউশনের শুনানি শেষে অভিযোগ আমলে নেন ট্রাইব্যুনাল।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amds7oejknhma",
    "title": "গাজা পরিকল্পনা নিয়ে তুরস্ক-ইরানের সঙ্গে পাকিস্তানের আলোচনা",
    "publication_date": "2025-12-22T14:25:46+06:00",
    "keywords": "আমার-দেশ,পাকিস্তান,তুরস্ক,ইরান",
    "body": "মার্কিন প্রেসিডেন্ট ডোনাল্ড ট্রাম্পের গাজা শান্তি পরিকল্পনার অধীনে বহুজাতিক বাহিনী মোতায়েনের বিষয়ে প্রধান আঞ্চলিক অংশীদারদের সঙ্গে কূটনৈতিক পরামর্শ জোরদার করেছে পাকিস্তান। দেশটির পররাষ্ট্রমন্ত্রী মোহাম্মদ ইসহাক দার জানিয়েছেন, গাজা শান্তি পরিকল্পনা নিয়ে তুরস্ক ও ইরানি পররাষ্ট্রমন্ত্রীর সঙ্গে টেলিফোনে কথা বলেছেন তিনি। খবর দ্য এক্সপ্রেস ট্রিবিউনের।\nগাজার বাস্তব পরিস্থিতি সম্পর্কে মতামত বিনিময় এবং আন্তর্জাতিক কাঠামোর অধীনে মানবিক ত্রাণ, যুদ্ধবিরতি স্থায়িত্ব এবং দীর্ঘমেয়াদী স্থিতিশীলতার উপায় নিয়ে মিত্র দেশগুলো, বিশেষ করে তুরস্ক ও ইরানের সঙ্গে সক্রিয়ভাবে জড়িত পাকিস্তান।\nরোববার পাকিস্তানের পররাষ্ট্র মন্ত্রণালয়ের এক বিবৃতিতে বলা হয়, পররাষ্ট্রমন্ত্রী ইসহাক দার তুরস্কের পররাষ্ট্রমন্ত্রী হাকান ফিদানের সঙ্গে টেলিফোনে আলাপ করেছেন।\nগাজায় অবিলম্বে যুদ্ধবিরতি, নিরবচ্ছিন্ন মানবিক প্রবেশাধিকার এবং ফিলিস্তিনিদের জন্য একটি আন্তর্জাতিক সুরক্ষা ব্যবস্থার দাবিতে তুরস্ক আঞ্চলিক শক্তিগুলোর মধ্যে সবচেয়ে বেশি সোচ্চার।\nএকই দিনে দার ইরানের পররাষ্ট্রমন্ত্রী আব্বাস আরাগচির সঙ্গেও কথা বলেছেন। পররাষ্ট্র দপ্তর জানিয়েছে যে, দুই নেতা বিভিন্ন ক্ষেত্রে দ্বিপক্ষীয় সহযোগিতা পর্যালোচনা করেছেন এবং আঞ্চলিক উন্নয়নের ওপর মতামত বিনিময় করেছেন।\nপাকিস্তান জানিয়েছে, গাজায় আন্তর্জাতিক বাহিনীতে সেনা পাঠোনোর বিষয়ে এখনো চূড়ান্ত সিদ্ধান্ত নেয়া হয়নি। তবে হামাসকে নিরস্ত্র করতে বা ফিলিস্তিনি প্রতিরোধ গোষ্ঠীগুলোর বিরুদ্ধে যুদ্ধ করতে কোনো বাহিনীর অংশ হবে না পাকিস্তান।\n১৯৬৭ সালের পূর্ববর্তী সীমান্তের ভিত্তিতে জেরুজালেমকে একটি স্বাধীন ফিলিস্তিন রাষ্ট্রের রাজধানী করে দ্বি-রাষ্ট্রীয় সমাধানের প্রতি ইসলামাবাদের সমর্থন অপরিবর্তিত রয়েছে বলে জানিয়েছে পাকিস্তান কর্তৃপক্ষ।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amd2x67zoa4yi",
    "title": "এই বাংলাদেশের জন্য আমরা সংগ্রাম করিনি: ফখরুল",
    "publication_date": "2025-12-22T14:25:27+06:00",
    "keywords": "বিএনপি,মির্জা-ফখরুল-ইসলাম-আলমগীর,আমার-দেশ",
    "body": "বিএনপি মহাসচিব মির্জা ফখরুল ইসলাম আলমগীর বলেছেন, সারা জীবন সংগ্রাম করেছি স্বাধীন, সার্বভৌম ও গণতান্ত্রিক বাংলাদেশের জন্য। আজ যে বাংলাদেশ দেখছি, এই বাংলাদেশের স্বপ্ন আমি কোনো দিন দেখিনি।\nসোমবার রাজধানীর একটি হোটেলে সম্পাদক পরিষদ ও নোয়াব আয়োজিত ‘মব ভায়োলেন্সে আক্রান্ত বাংলাদেশ’ শীর্ষক প্রতিবাদ সভায় তিনি এ কথা বলেন।\nমির্জা ফখরুল বলেন, সংবাদপত্রের ওপর হামলা শুধু গণমাধ্যমের ওপর নয়, এটি সরাসরি গণতন্ত্র ও জুলাই বিপ্লবের ওপর আঘাত। এখন শুধু সচেতন হলে চলবে না, অপশক্তির বিরুদ্ধে সক্রিয়ভাবে রুখে দাঁড়াতে হবে। আমি জানি না, আমরা এই মুহূর্তে কোন বাংলাদেশে আছি।\nতিনি বলেন, আজ ডেইলি স্টার বা প্রথম আলো নয়—আজ আঘাত এসেছে গণতন্ত্রের ওপর। স্বাধীনভাবে চিন্তা করার অধিকার, কথা বলার অধিকার প্রশ্নবিদ্ধ হয়েছে। জুলাই যুদ্ধের মাধ্যমে অর্জিত অধিকারগুলো আজ হুমকির মুখে। এই পরিস্থিতি শুধু সংবাদমাধ্যমের জন্য নয়, দেশের জনগণের জন্যও বিপজ্জনক।\nবিএনপি মহাসচিব বলেন, বর্তমান পরিস্থিতিতে কোনো রাজনৈতিক দল বা সংগঠনের সীমায় আবদ্ধ থাকার সময় নয়। সব গণতান্ত্রিককামী মানুষের এখন এক হওয়ার সময় এসেছে। যারা বাংলাদেশকে সত্যিকার অর্থে স্বাধীন ও সার্বভৌম গণতান্ত্রিক রাষ্ট্র হিসেবে দেখতে চায়—তাদের শুধু সচেতন থাকলে চলবে না, রুখে দাঁড়াতে হবে।\nতিনি দেশের নাগরিকদের রাজনৈতিক ও সামাজিক দায়বদ্ধতার ওপর জোর দিয়ে বলেন, সংগঠিত সহিংসতার বিরুদ্ধে সবাইকে সচেতন ও সক্রিয় হতে হবে। গণতান্ত্রিক অধিকার রক্ষা করতে না পারলে শুধু সাংবাদিক নয়, পুরো সমাজই ক্ষতিগ্রস্ত হবে।\nসভায় দেশের বিভিন্ন সংবাদপত্রের সম্পাদক ও সাংবাদিকরা উপস্থিত ছিলেন। তারা গণমাধ্যমের স্বাধীনতা রক্ষা ও সংঘবদ্ধ সহিংসতার বিরুদ্ধে সোচ্চার হওয়ার অঙ্গীকার ব্যক্ত করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdnd6dnjfkow",
    "title": "বিশেষ সম্পাদকীয়: নবযাত্রার এক বছর",
    "publication_date": "2025-12-22T14:24:12+06:00",
    "keywords": "আমার-দেশ",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdj6tmuzxw6r",
    "title": "নতুন দেশ গড়তে পুরোনো ব্যবস্থা ভাঙতে হবে: নৌপরিবহন উপদেষ্টা",
    "publication_date": "2025-12-22T14:23:10+06:00",
    "keywords": "আমার-দেশ,চট্টগ্রাম,নৌপরিবহন",
    "body": "নৌপরিবহন উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেন বলেছেন, দেশের বন্দরগুলোর চারপাশে দীর্ঘদিন ধরে একটি মাফিয়া চক্র গড়ে উঠেছে। একজন মালেক চলে গেলে আরেক মালেক আসে—এভাবেই বছরের পর বছর একই চক্র আধিপত্য বজায় রেখেছে। চল্লিশ বছর ধরে একই ধরনের কর্মকর্তারা একই আচরণ চালিয়ে যাচ্ছেন। নতুন দেশ গড়তে হলে এই পুরোনো ব্যবস্থা ভেঙে নতুনদের সুযোগ দিতে হবে।\nসোমবার দুপুরে নগরীর বোটক্লাবে বাংলাদেশ শিপিং করপোরেশনের (বিএসসি) ৪৮তম বার্ষিক সাধারণ সভায় সভাপতিত্বকালে তিনি এসব কথা বলেন।\nউপদেষ্টা বলেন, প্রতিষ্ঠার ৫৩ বছরের ইতিহাসে এবারই সর্বোচ্চ নিট মুনাফা অর্জন করেছে বাংলাদেশ শিপিং করপোরেশন (বিএসসি)। এই আর্থিক সক্ষমতার ওপর ভিত্তি করেই নতুন জাহাজ কেনার সাহসী সিদ্ধান্ত নেওয়া হয়েছে।\nএসময় আরো উপস্থিত ছিলেন, নৌ পরিবহন মন্ত্রণালয়ের সচিব ড. নূরন্নাহার চৌধুরী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdt3miwwkyxq",
    "title": "ধর্মবাদী ফ্যাসিবাদ মানুষ গ্রহণ করবে না: জোনায়েদ সাকী",
    "publication_date": "2025-12-22T14:17:22+06:00",
    "keywords": "জোনায়েদ-সাকি",
    "body": "মতভিন্নতা থাকবে। কিন্তু সমাজে যদি তারা জবরদস্তি করতে চায়, কেউ সেটা মেনে নিবে না। কোনো একটা শক্তি যদি ধর্মবাদী ফ্যাসিবাদ কায়েম করতে চাইলে মানুষ গ্রহণ করবে না বলেও মনে করেন জোনায়েদ সাকী। বিচারের কাজ যদি এগিয়ে নিতে না পারেন, উসমান হাদির খুনিদের গ্রেপ্তার করতে না পারলে সরকারকে জবাবদিহি করতে হবে।\nসোমবার জাতীয় প্রেসক্লাবের সামনে গণসংহতি আন্দোলনের প্রতিবাদ সমাবেশে প্রধান অতিথির বক্তব্যে তিনি এসব কথা বলেন।\nগণসংহতি আন্দোলনের প্রধান সমন্বয়কারী জোনায়েদ সাকী বলেন, উসমান হাদিকে হত্যার মাধ্যমে ভয় তৈরি করে নির্বাচন বানচাল করতে চায়। পতিত ফ্যাসিস্টরা বাংলাদেশকে অস্থিতিশীল করতে চায়। নির্বাচন বানচাল করে দেশকে ধ্বংস করতে চায়। তারা গণতান্ত্রিক উত্তরণকে বাধাগ্রস্ত করতে চায়। আমরা বহুদিন বলেছি, বিচার সংস্কার ও নির্বাচন করতে হবে। উসমান হাদির শাহাদাতের মাধ্যমে বাংলাদেশের মানুষের মনে ক্ষোভ এবং আগুন তৈরি হয়েছে। একটি দল নিজেদেরকে নতুন ফ্যাসিস্ট হয়ে উঠতে চায়। বিভিন্ন সংবাদমাধ্যমে হামলা করল। সরকার এই বিষয়ে নিশ্চুপ রয়েছে। সরকার কি পতিত ফ্যাসিস্টদের ভয়ের রাজনীতি করেছিল, তেমনি নতুন ফ্যাসিস্ট তৈরি বা জন্ম দিতে চায়?  প্রশ্ন বাংলাদেশের মানুষের বলেও দাবি করেন সাকী।\nতিনি আরো বলেন, ফ্যাসিবাদীরা সংবাদপত্র বা গণমাধ্যমে হামলা করেছিল, আমরা তার বিরুদ্ধে লড়াই করেছি। যারাই বিশৃঙ্খলা করছে, তাদের সবাইকে বিচারের আওতায় আনতে হবে। লক্ষ্মীপুরে বিএনপি নেতার বাড়িতে আগুন দিয়ে তার শিশু মেয়ে আয়েশাকে পুড়িয়ে হত্যা করা হয়েছে। আমরা জানি বাংলাদেশে কিছু ঘটলে পাশের দেশ ভারত হিন্দুত্ববাদ কায়েম করতে চায়। আমরা এসবের বিরুদ্ধে লড়াই চালিয়ে যেতে চাই।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amddfrrynpzf6",
    "title": "হাদি হত্যার বিচার হবে দ্রুত বিচার ট্রাইব্যুনালে: আইন উপদেষ্টা",
    "publication_date": "2025-12-22T14:10:47+06:00",
    "keywords": "ফেসবুক,আমার-দেশ,আসিফ-নজরুল,আইন-উপদেষ্টা",
    "body": "আইন উপদেষ্টা ড. আসিফ নজরুল বলেছেন, পুলিশ রিপোর্ট আসার পর সর্বোচ্চ ৯০ দিনের মধ্যে শরীফ ওসমান হাদি হত্যার বিচার সম্পন্ন করা হবে। সোমবার তার ভেরিফায়েড ফেসবুক পেইজে এক পোস্টে এ তথ্য জানান তিনি।\nআসিফ নজরুল পোস্টে লেখেন, ‘শহিদ শরীফ ওসমান হাদি হত্যার বিচার হবে দ্রুত বিচার ট্রাইব্যুনালে। দ্রুত বিচার ট্রাইব্যুনাল আইন, ২০০২ এর ১০ ধারা অনুযায়ী পুলিশ রিপোর্ট আসার পর সর্বোচ্চ ৯০ দিনের মধ্যে বিচার সম্পন্ন করা হবে।’\nএদিকে এফবিআই এবং স্কটল্যান্ড ইয়ার্ডের মতো গোয়েন্দা সংস্থাকে যুক্ত করে এবং দ্রুত বিচারিক ট্রাইব্যুনাল গঠনের মাধ্যমে শরীফ ওসমান হাদি হত্যার বিচারের দাবি জানিয়েছে ইনকিলাব মঞ্চ।সোমবার দুপুর ১২টায় রাজধানীর শাহবাগে জাতীয় জাদুঘরের সামনে আয়োজিত এক জরুরি সংবাদ সম্মেলনে এ দাবি করেন সংগটটির সদস্য সচিব আব্দুল্লাহ আল জাবের।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdfywq6vanpy",
    "title": "গুলিবিদ্ধ এনসিপি নেতার সবশেষ অবস্থা সম্পর্কে যা জানা গেল",
    "publication_date": "2025-12-22T14:09:31+06:00",
    "keywords": "খুলনা,আমার-দেশ,এনসিপি,জাতীয়-নাগরিক-পার্টি",
    "body": "জাতীয় নাগরিক পার্টির (এনসিপি) খুলনা বিভাগীয় প্রধান ও এনসিপি শ্রমিক শক্তির কেন্দ্রীয় সংগঠক মোতালেব শিকদারকে গুলি করেছে দুর্বৃত্তরা। গুলিটি তার কানের পাশ দিয়ে ঢুকে বেরিয়ে গেছে। বর্তমানে তিনি আশঙ্কামুক্ত বলে জানা গেছে।\nআজ সোমবার বেলা পৌনে ১২টার দিকে খুলনা নগরীর সোনাডাঙ্গা থানাধীন গাজী মেডিকেল কলেজ হাসপাতালের কাছে তাকে গুলি করে পালিয়ে যায় দুর্বৃত্তরা।\nগুলিবিদ্ধ অবস্থায় স্থানীয়রা মোতালেবকে উদ্ধার করে দ্রুত খুলনা মেডিকেল কলেজ হাসপাতালে ভর্তি করে। পরে অবস্থার অবনতি হওয়ায় তার মাথার সিটি স্ক্যান করার জন্য শেখপাড়া সিটি ইমেজিং সেন্টারে নেওয়া হয়।\nহাসপাতাল সূত্রে জানা গেছে, জরুরি বিভাগে নেওয়ার সময় তার প্রচুর রক্তক্ষরণ হচ্ছিল। অবস্থার অবনতি হওয়ায় চিকিৎসকরা দ্রুত সিটি স্ক্যানসহ প্রয়োজনীয় পরীক্ষা-নিরীক্ষা শুরু করেন।\nগুলিবিদ্ধ মোতালেব শিকদারের পরিচয় তার পকেট থেকে পাওয়া একটি ভিজিটিং কার্ডের মাধ্যমে নিশ্চিত করা হয়। কার্ড অনুযায়ী, তিনি খুলনা বিভাগীয় জাতীয় শ্রম শক্তির আহ্বায়ক ও জাতীয় নাগরিক পার্টির কেন্দ্রীয় সংগঠক। বিষয়টি এনসিপির একাধিক নেতাও নিশ্চিত করেছেন।\nসোনাডাঙ্গা থানার ভারপ্রাপ্ত কর্মকর্তা (ওসি) মো. রফিকুল ইসলাম গণমাধ্যমকে জানান, দুর্বৃত্তদের ছোড়া একটি গুলি মোতালেব শিকদারের কানের পাশ দিয়ে ঢুকে বেরিয়ে যায়। বর্তমানে তিনি আশঙ্কামুক্ত।\nএনসিপি খুলনা জেলার সাবেক সহ-সমন্বয়ক সাজিদুল ইসলাম বাপ্পি জানান, মোতালেব শিকদারকে আহত অবস্থায় প্রথমে খুলনা মেডিকেল কলেজে নেওয়া হয়। সেখানে তার সিটি স্ক্যান করা সম্ভব হয়নি। পরে আরেকটি বেসরকারি হাসপাতালে নিয়ে সিটি স্ক্যান করা হয়।\nএনসিপির যুগ্ম সদস্যসচিব এস এম সাইফ মোস্তাফিজ ফেসবুক পোস্টে বলেন, ‘এনসিপির খুলনা বিভাগীয় প্রধান সমন্বয়কারী এবং এনসিপি শ্রমিক শক্তির কেন্দ্রীয় সংগঠক ও মোতালেব শিকদারকে একটু আগে গুলি করা হয়েছে। আশঙ্কাজনক অবস্থায় খুলনা মেডিক্যালে নেওয়া হয়েছে। ইনটিরিম নির্বাচনের আগেই জুলাইকে নাই করে দেওয়ার আয়োজন চলছে?’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amdtvtsauz0gg",
    "title": "মতিঝিল সরকারি বালক উচ্চ বিদ্যালয়ে ভর্তিতে অনিয়মের অভিযোগ",
    "publication_date": "2025-12-22T14:04:29+06:00",
    "keywords": "শিক্ষার্থী",
    "body": "রাজধানীর মতিঝিল সরকারি বালক উচ্চ বিদ্যালয়ে শিক্ষার্থী ভর্তিতে চরম অনিয়মের অভিযোগ উঠেছে। প্রতিষ্ঠানটিতে ষষ্ঠ শ্রেণির প্রভাতি ও দিবা শাখায় অপেক্ষমাণ তালিকা থেকে ভর্তির ক্ষেত্রে লটারির ফল অনুযায়ী প্রকাশিত সিরিয়াল ভঙ্গ করা হয়েছে। এতে তালিকার প্রথম দিকে থাকা শিক্ষার্থীরা ভর্তির সুযোগ থেকে বঞ্চিত হচ্ছে বলে জানা গেছে। সরকারি এই প্রতিষ্ঠানে ভর্তির ক্ষেত্রে অনিয়মের ঘটনায় অভিভাবকদের মাঝে চরম ক্ষোভ সৃষ্টি হয়েছে।\nভুক্তভোগী অভিভাবক সূত্রে জানা গেছে, লটারির প্রথম তালিকা অনুযায়ী ভর্তি শেষে অপেক্ষমাণ তালিকা থেকে চাহিদা অনুযায়ী শিক্ষার্থী ভর্তির তালিকা প্রকাশ করা হয় গতকাল রোববার। সে অনুযায়ী সোমবার থেকে তাদের ভর্তির সুযোগ দেওয়া হয়েছে। স্কুলের সার্কুলার অনুযায়ী প্রথম ওয়েটিং লিস্ট থেকে মেধাক্রমানুসারে শিক্ষার্থী ভর্তি নেওয়ার কথা। কিন্তু ডে শিফটে (বাংলা মাধ্যম) ১৬ জন শিক্ষার্থীর যে তালিকা দেওয়া হয়েছে, তাতে লটারির ফলের সিরিয়াল ভঙ্গ করা হয়েছে। এতে প্রথম দুইজনকে বাদ দিয়ে তৃতীয় থেকে নবম সিরিয়ালধারীকে ঠিক রাখা হয়েছে। পরে আবার সিরিয়াল ভঙ্গ করে নিয়ম বর্হিভূতভাবে স্থান দেওয়া হয়েছে। এমনকি শেষের দুইজনের নাম ওয়েটিং লিস্টেই নাই।\n১৬ জনের ওই তালিকায় অপেক্ষমাণ সিরিয়ালের ৯ নম্বরের পরেই রাখা হয়েছে ২৩ তম শিক্ষার্থীকে। একইভাবে আবার ২৫ নম্বর সিরিয়ালের পর রাখা হয়েছে ২৯ থেকে ৩২ তম শিক্ষার্থীকে। বাকি দুইজনের নাম ওয়েটিং লিস্টে না থাকলেও তাদেরকে ভর্তির সুযোগ দেওয়া হয়েছে।\nএছাড়া ষষ্ঠ শ্রেণির প্রভাতি শিফটে (বাংলা মাধ্যম) ভর্তির জন্য প্রথম অপেক্ষমাণ তালিকা থেকে ১৩ জনকে সুযোগ দেওয়া হলেও তাতে ব্যাপক অনিয়ম করা হয়েছে। এতে অপেক্ষমাণ তালিকার প্রথম পাঁচজনকে রাখা হয়েছে। তবে ষষ্ঠ সিরিয়াল ভঙ্গ করে ২২ থেকে ২৪ তম শিক্ষার্থীকে স্থান দেওয়া হয়েছে। পরে আবার ছয় জনকে বাদ দিয়ে ৩১ থেকে ৩৫ তম সিরিয়ালে থাকা শিক্ষার্থীকে ভর্তির তালিকায় রাখা হয়েছে।\nএ ধরনের অনিয়মের কারণে তালিকার প্রথম দিকে থেকেও ভর্তির সুযোগ থেকে বঞ্চিত হওয়া শিক্ষার্থী ও অভিভাবকদের মাঝে চরম ক্ষোভ ও হতাশা বিরাজ করছে। তারা অবিলম্বে এই অনিয়মের তালিকা বাতিল করে নিয়মানুযায়ী ভর্তির ব্যবস্থা করতে কর্তৃপক্ষের প্রতি দাবি জানিয়েছেন।\nএ বিষয়ে মন্তব্য জানতে স্কুলের প্রধান শিক্ষক (ভারপ্রাপ্ত) তাহমিনা ইয়াসমিনের মোবাইলে কথা বলার চেষ্টা করা হলেও তিনি তা রিসিভ করেননি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdbjtwdextke",
    "title": "ঈশ্বরদীতে ট্রেনে কাটা পড়ে যুবকের মর্মান্তিক মৃত্যু",
    "publication_date": "2025-12-22T13:57:59+06:00",
    "keywords": "আমার-দেশ,পাবনা,ঈশ্বরদী",
    "body": "পাবনার ঈশ্বরদীতে ট্রেনে কাটা পড়ে আমির খসরু (২৯) নামে এক যুবকের মৃত্যু হয়েছে। সোমবার ভোরে তার লাশ উদ্ধার করে পুলিশ। এরআগে রোববার মধ্যরাতে উপজেলার পাকশী ইউনিয়নের উত্তর বাঘইল এলাকায় নিজ বাড়ির সামনের রেললাইনে এ দুর্ঘটনা ঘটে।\nনিহত আমির খসরু ওই এলাকার সাবান আলীর মেজো ছেলে। তিনি পাকশী ইউনিয়ন পরিষদের সাবেক সদস্য গেদু মেম্বারের ভাতিজা বলে জানা গেছে।\nস্থানীয় সূত্রে জানা যায়, প্রায় ছয় মাস আগে আমির খসরুর বিয়ে হয়। তবে বিয়ের কিছুদিন পরই স্ত্রীর সঙ্গে তার বিচ্ছেদ ঘটে। এরপর থেকে তিনি ঢাকায় একটি বেসরকারি প্রতিষ্ঠানে চাকরি করছিলেন। ঘটনার একদিন আগে তিনি ঢাকা থেকে বাড়িতে আসেন।\nঈশ্বরদী রেলওয়ে থানার (জিআরপি) ভারপ্রাপ্ত কর্মকর্তা (ওসি) মো. জিয়াউর রহমান বিষয়টি নিশ্চিত করে জানান, খবর পেয়ে পুলিশ ঘটনাস্থল থেকে লাশ উদ্ধার করে। নিহতের বাবা-মা ঢাকায় অবস্থান করছেন। তারা ঈশ্বরদীতে পৌঁছালে লাশ তাদের কাছে হস্তান্তর করা হবে।\nতিনি আরো জানান, মৃত্যুর প্রকৃত কারণ উদঘাটনে পুলিশ তদন্ত করছে। এ ঘটনায় আইনগত প্রক্রিয়া চলমান রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdoyqxf45tuo",
    "title": "ট্রাম্পকে নববর্ষ-বড়দিনের শুভেচ্ছা জানাবেন পুতিন",
    "publication_date": "2025-12-22T13:56:26+06:00",
    "keywords": null,
    "body": "মার্কিন প্রেসিডেন্ট ডোনাল্ড ট্রাম্পকে নববর্ষ ও বড়দিনের শুভেচ্ছা জানাবে ক্রেমলিন। রোববার রাশিয়ার প্রেসিডেন্ট ভ্লাদিমির পুতিনের সহযোগী ইউরি উশাকভ সাংবাদিকদের একথা জানান। তিনি বলেন, ‘সভ্য মানুষ হিসেবে আমরা প্রেসিডেন্ট ট্রাম্পকে বড়দিন ও নববর্ষের শুভেচ্ছা পাঠাবো।’ খবর বার্তা সংস্থা আনাদোলুর।\nসাংবাদিকদের তিনি আরো বলেন, মস্কো আশা করে চলমান ইউক্রেন শান্তি আলোচনায় জড়িত সকল পক্ষ, আগের আলোচনার সময় সম্পাদিত চুক্তিগুলো অনুসরণ করবে।\nএরআগে ক্রেমলিনের মুখপাত্র দিমিত্রি পেসকভ বলেছিলেন, প্রেসিডেন্ট পুতিন মার্কিন প্রেসিডেন্ট ট্রাম্পকে শুভেচ্ছা জানাতে চাইলে ক্রেমলিন তা জানাবে।\nরাশিয়ার বিভিন্ন গনমাধ্যমে জানানো হয়, মার্কিন পররাষ্ট্রমন্ত্রী মার্কো রুবিও সম্প্রতি এক সংবাদ সম্মেলনে রাশিয়ার পররাষ্ট্রমন্ত্রী সের্গেই ল্যাভরভকে বড়দিনে অভিনন্দন জানিয়েছেন।\nশুভেচ্ছা জানানোর এই খবর বিদ্যমান উত্তেজনা সত্ত্বেও রাশিয়া ও মার্কিন যুক্তরাষ্ট্রের মধ্যে কূটনৈতিক যোগাযোগ অব্যাহত রাখার বিষয়টিই তুলে ধরে। তবে আন্তর্জাতিক রাজনীতিতে দ্রুত পরিবর্তনের পটভূমিতে এই শুভেচ্ছা কতটা কার্যকর হতে পারে তা এখনো প্রশ্নবিদ্ধ।\nএদিকে, যুক্তরাষ্ট্রের ফ্লোরিডায় মার্কিন বিশেষ দূত স্টিভ উইটকফ ইউরোপীয় ও রাশিয়ার আলোচকদের সঙ্গে পৃথক বৈঠক করেছেন। ফলপ্রসু ও গঠনমূলক আলোচনা হয়েছে বলে জানিয়েছেন উইটকফ।\nইউক্রেন-রাশিয়া যুদ্ধের অবসান ঘটাতে রোববারের আলোচনা ছিল মার্কিন প্রেসিডেন্ট ডোনাল্ড ট্রাম্পের ২০ দফা পরিকল্পনা নিয়ে ধারাবাহিক বৈঠকের সবশেষ ঘটনা।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/religion-islam/amd7dzqekkrtt",
    "title": "রজব মাস মুসলিমদের কাছে যে কারণে গুরুত্বপূর্ণ",
    "publication_date": "2025-12-22T13:54:43+06:00",
    "keywords": "আমার-দেশ,ধর্ম",
    "body": "ইসলামি বর্ষপঞ্জির অন্যতম মর্যাদাপূর্ণ মাস রজব। কোরআন ও হাদিসের আলোকে এই মাসের বিশেষ গুরুত্ব রয়েছে। অনেক মুসলমানের মনে প্রশ্ন জাগে রজব মাস কেন বিশেষ, এ মাসে কি কোনো নির্দিষ্ট ইবাদত করা জরুরি?\nরজব হলো ইসলামি ক্যালেন্ডারের চারটি সম্মানিত বা পবিত্র মাসের একটি। কোরআনে আল্লাহ তায়ালা বলেন, আল্লাহর কাছে মাসের সংখ্যা বারোটি, যার মধ্যে চারটি পবিত্র। (সুরা তাওবা, আয়াত : ৩৬) এই চার মাস হলো জিলকদ, জিলহজ, মুহাররম ও রজব।\nএই মাসগুলোতে যুদ্ধ-বিগ্রহ নিষিদ্ধ ছিল। তবে আলেমদের ব্যাখ্যায় ‘যুদ্ধ’ শব্দটির অর্থ শুধু অস্ত্রধারী সংঘাত নয়। এর মধ্যে রয়েছে আত্মসংযমের সংগ্রাম, রাগ দমন, হতাশার বিরুদ্ধে লড়াই, খারাপ অভ্যাস ত্যাগ এবং জুলুম ও অন্যায়ের বিরুদ্ধে অবস্থান নেওয়া। তাই রজব মাস মুসলমানদের জন্য আত্মশুদ্ধি ও নৈতিক উন্নয়নের বিশেষ সময়।\nহাদিসে রজব মাস\nসহিহ বুখারিতে বর্ণিত এক হাদিসে মহানবী হজরত মুহাম্মদ (সা.) বলেছেন, বছর বারো মাসের, যার মধ্যে চারটি পবিত্র। এর তিনটি ধারাবাহিক, জিলকদ, জিলহজ ও মুহাররম। আর চতুর্থটি হলো রজব, যা জুমাদাল উখরা ও শাবানের মাঝামাঝি অবস্থিত।\nএই হাদিসে রজবকে ‘রজব মুদার’ বলা হয়েছে। কারণ মুদার গোত্র এই মাসকে বিশেষভাবে সম্মান করত। ধারাবাহিক তিন মাসের বাইরে অবস্থান করায় একে কেউ কেউ ‘রজবুল ফারদ’ বা একাকী রজবও বলে থাকেন।\nরজব নিয়ে প্রচলিত হাদিসের সত্যতা\nইসলামী গবেষকদের মতে, রজব মাসের বিশেষ ফজিলত নিয়ে নির্ভরযোগ্য কোনো হাদিস নেই, শুধু এটুকু ছাড়া যে এটি চারটি পবিত্র মাসের একটি। নির্দিষ্টভাবে রজবে রোজা রাখা বা দান করার আলাদা কোনো সওয়াব নির্ধারিত হয়নি।\nতবে একটি গুরুত্বপূর্ণ হাদিসে নবী (সা.) শাবান মাসে বেশি রোজা রাখার কারণ ব্যাখ্যা করেছেন। তিনি বলেছেন, রজব ও রমজানের মাঝামাঝি এই মাসটি মানুষ অবহেলা করে, অথচ এ মাসেই আমল আল্লাহর কাছে পেশ করা হয়। তাই তিনি চান, তার আমল রোজা অবস্থায় পেশ হোক।\nএই হাদিসের আলোকে আলেমরা বলেন, রজব ও শাবান দুই মাসই ভালো আমলের প্রস্তুতির সময়। রমজান যেহেতু রোজার মাস, তাই রজবেও নফল রোজা রাখা যেতে পারে। তবে এতে কোনো বিশেষ ফজিলতের দাবি নেই। এটি বছরের অন্য মাসের নফল রোজার মতোই।\nরজব মাসে কেন অনেকে রোজা ও দান করেন\nঅনেক মুসলমান রজবকে রমজানের প্রস্তুতির মাস হিসেবে দেখেন। কেউ রমজানে ছুটে যাওয়া রোজা এ মাসে কাজা করেন। নারীরা হায়েজজনিত কারণে বাদ পড়া রোজা রজব ও শাবানে আদায় করেন।\nএ ছাড়া প্রতি মাসে তিন দিন রোজা রাখা, সোম ও বৃহস্পতিবার রোজা রাখা এসব সুন্নত আমল রজবেও প্রযোজ্য। তাই এ মাসে রোজা রাখা স্বাভাবিকভাবেই মুসলমানদের মধ্যে জনপ্রিয়।\nরমজান যেহেতু যাকাতুল ফিতরের মাস, তাই অনেকে আগেভাগেই রজব ও শাবানে দান-সদকা শুরু করেন। এই তিন মাসকে অনেকেই দান করার সুবর্ণ সময় বলে মনে করেন।\nভিত্তিহীন ইবাদত থেকে সতর্কতা\nরজব মাসে একটি প্রচলিত ইবাদতের নাম সালাতুর রাগায়েব। এটি প্রথম জুমার রাতে মাগরিব ও এশার মাঝখানে ১২ রাকাত নামাজ হিসেবে পরিচিত। তবে আলেমদের মতে, এই নামাজের পক্ষে কোনো সহিহ হাদিস নেই। নবী (সা.), তার সাহাবি বা পরবর্তী উত্তম প্রজন্ম কেউই এটি আদায় করেননি।\nইসরা ও মিরাজ প্রসঙ্গ\nকিছু ঐতিহাসিকের মতে, নবী মুহাম্মদ (সা.)-এর মক্কা থেকে বায়তুল মুকাদ্দাস এবং সেখান থেকে ঊর্ধ্বাকাশে গমনের ঘটনা ইসরা ও মিরাজ রজবের ২৭ তারিখে সংঘটিত হয়েছিল। এ কারণে অনেকেই এই মাসকে বিশেষ গুরুত্ব দেন।\nএই ঐতিহাসিক ঘটনা ছিল ইসলামের ইতিহাসে এক গুরুত্বপূর্ণ মোড়। খাদিজা (রা.) ও আবু তালিবের ইন্তেকালের পর আল্লাহ তায়ালা নবীকে সান্ত্বনা ও সম্মান দিতে এই মহাযাত্রা করান। একই সঙ্গে এটি মুসলমানদের কাছে মসজিদুল আকসার গুরুত্ব স্মরণ করিয়ে দেয়।\nতবে আলেমদের স্পষ্ট বক্তব্য হলো, ২৭ রজবে বিশেষভাবে রোজা রাখার বিষয়ে কোনো সহিহ হাদিস নেই। যদি দিনটি সোম বা বৃহস্পতিবারের সঙ্গে মিলে যায়, তখন সাধারণ সুন্নত হিসেবে রোজা রাখা যেতে পারে।\nরজব মাসে কী করবেন\nরজব মাসে সবচেয়ে গুরুত্বপূর্ণ হলো আত্মপ্রস্তুতি। রমজানের আগমনের জন্য নিজেকে মানসিক ও আত্মিকভাবে তৈরি করা। আল্লাহর কাছে বেশি বেশি ক্ষমা প্রার্থনা করা, খারাপ অভ্যাস পরিত্যাগের চেষ্টা করা, নফল নামাজ, দোয়া ও দান-সদকায় মনোযোগী হওয়া। এসবই এ মাসের মূল করণীয়।\nসব মিলিয়ে রজব মাসের বিশেষত্ব এই যে, আল্লাহ তায়ালা একে চারটি পবিত্র মাসের অন্তর্ভুক্ত করেছেন। এই মাস মুসলমানদের জন্য আত্মসংযম, আত্মশুদ্ধি ও রমজানের প্রস্তুতির একটি গুরুত্বপূর্ণ সময়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdyh95vz19x8",
    "title": "শ্রীমঙ্গলে সাংবাদিকসহ ৫ জুলাই যোদ্ধাকে হত্যার হুমকি, থানায় জিডি",
    "publication_date": "2025-12-22T13:54:18+06:00",
    "keywords": "বিএনপি,খালেদা-জিয়া,আমার-দেশ,বগুড়া",
    "body": "মৌলভীবাজারের শ্রীমঙ্গলে এক সাংবাদিকসহ বৈষম্যবিরোধী ছাত্র আন্দোলনের পাঁচজন জুলাই যোদ্ধাকে হত্যার হুমকি ও লাশ গুমের ভয় দেখানোর অভিযোগ উঠেছে। এ ঘটনায় এলাকায় চরম উদ্বেগ ও উত্তেজনার সৃষ্টি হয়েছে।\nহুমকির শিকারদের মধ্যে রয়েছেন, সাংবাদিক মো. এহসানুল হক (এহসান বিন মুজাহির), ইসলামী ছাত্র ঐক্য পরিষদ শ্রীমঙ্গলের আহ্বায়ক মো. মুজাহিদুল ইসলাম, জেলা এনসিপির সাংগঠনিক সম্পাদক নিলয় রশিদ, ইসলামী ছাত্র ঐক্য পরিষদ শ্রীমঙ্গলের আহ্বায়ক নাঈম হাসান এবং জেলা এনসিপির সদস্য হায়দার আলী।\nরোববার রাত সাড়ে ৯টায় শ্রীমঙ্গল থানায় এ বিষয়ে একটি সাধারণ ডায়েরি (জিডি) করা হয়।\nজিডির বিবরণে উল্লেখ করা হয়, রোববার দুপুর ১টা ২৯ মিনিটের দিকে ‘নো ক্যাপশন’ নামের একটি ফেসবুক আইডি থেকে মেসেঞ্জারে মো. মুজাহিদুল ইসলামকে হত্যার হুমকি দেওয়া হয়। বার্তায় একাধিক ব্যক্তির নাম উল্লেখ করে ধারাবাহিকভাবে হত্যার পরিকল্পনার কথাও বলা হয়।\nজুলাইযোদ্ধা মো. মুজাহিদুল ইসলাম জানান, সামাজিক যোগাযোগমাধ্যমে দীর্ঘদিন ধরেই তারা নিয়মিত প্রাণনাশের হুমকি পাচ্ছেন। সর্বশেষ হুমকিতে সাংবাদিক এহসানসহ ছয়জনকে হত্যার কথা বলা হয়। বিষয়টি তাৎক্ষণিকভাবে থানাকে জানানো হলে জিডি করার পরামর্শ দেওয়া হয়।\nএহসান বিন মুজাহির বলেন, অনিয়ম-দুর্নীতি ও মাদকবিরোধী সংবাদ প্রকাশের কারণে এর আগেও তিনি একাধিকবার হুমকি ও হামলার শিকার হয়েছেন। পূর্ববর্তী জিডিগুলোর কার্যকর অগ্রগতি না হওয়ায় নতুন করে দেওয়া হুমকিতে তিনি ও তার পরিবার চরম নিরাপত্তাহীনতায় ভুগছেন। দ্রুত হুমকিদাতাকে শনাক্ত করে দৃষ্টান্তমূলক শাস্তির দাবি জানান তিনি।\nশ্রীমঙ্গল প্রেসক্লাবের ভারপ্রাপ্ত সভাপতি আব্দুল হাই ডন ও সাধারণ সম্পাদক ইয়াছিন আরাফাত রবিন বলেন, সাংবাদিক এহসানকে হত্যার হুমকির ঘটনায় প্রেসক্লাব তীব্র নিন্দা জানায়। এটি গণমাধ্যমের স্বাধীনতা ও আইনশৃঙ্খলার ওপর সরাসরি আঘাত। দ্রুত আইনগত ব্যবস্থা নেওয়ার দাবি জানান তারা।\nশ্রীমঙ্গল থানার ভারপ্রাপ্ত কর্মকর্তা (ওসি) মো. জহিরুল ইসলাম মুন্না বলেন, একটি সাধারণ ডায়েরি গ্রহণ করা হয়েছে। প্রাপ্ত তথ্য ও স্ক্রিনশট যাচাই করে তদন্ত সাপেক্ষে প্রয়োজনীয় আইনগত ব্যবস্থা নেওয়া হবে\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdnuanv5dwql",
    "title": "বগুড়া- ৭ আসনে খালেদা জিয়ার পক্ষে মনোনয়নপত্র সংগ্রহ",
    "publication_date": "2025-12-22T13:50:05+06:00",
    "keywords": "আমার-দেশ,বগুড়া,বেগম-খালেদা-জিয়া",
    "body": "বগুড়া- ৭ (গাবতলী-শাজাহানপুর) আসনে বিএনপির চেয়ারপার্সন বেগম খালেদা জিয়ার পক্ষে সোমবার দুপুর একটায় গাবতলী উপজেলা রিটার্নিং ও নির্বাহী অফিসার মো. হাফিজুর রহমান দপ্তর থেকে মনোনয়নপত্র সংগ্রহ করা হয়।\nএ সময় বেগম খালেদা জিয়ার উপদেষ্টা সাবেক এমপি মো. হেলালুজ্জামান তালুকদার লালু, গাবতলী উপজেলা বিএনপির সভাপতি মোরশেদ মিলটন, শাজাহানপুর উপজেলা বিএনপির সভাপতি এনামুল হক শাইন, গাবতলী উপজেলা বিএনপির সাধারণ সম্পাদক মো. এনামুল হক নতুন, থানা বিএনপির সদস্য ও সাবেক পৌরসভার মেয়র মো. সাইফুল ইসলাম, পৌর বিএনপির সাধারণ সম্পাদক মো. আব্দুর রহিম পিন্টু।\nসহকারী কমিশনার ভূমি মো. আব্দুর রইফ, নির্বাচন অফিসার মো. আনিসুর রহমান উপস্থিত ছিলেন।\nমনোনয়নপত্র উত্তোলনের পুর্বে স্থানীয় শহীদ মিনারে বিশেষ দোয়া ও মোনাজাত করা হয়। এতে সর্বস্তরের নেতাকর্মীরা উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdxftvbxtx7f",
    "title": "সালমান-আনিসুলের বিরুদ্ধে অভিযোগ গঠনে পরবর্তী শুনানি ৪ জানুয়ারি",
    "publication_date": "2025-12-22T13:42:15+06:00",
    "keywords": "জুলাই-বিপ্লব",
    "body": "জুলাই বিপ্লবের সময় সংঘটিত মানবতাবিরোধী অপরাধের মামলায় পতিত প্রধানমন্ত্রী শেখ হাসিনার উপদেষ্টা সালমান এফ রহমান ও সাবেক আইনমন্ত্রী আনিসুল হকের বিরুদ্ধ আনুষ্ঠানিকভাবে অভিযোগ গঠনে পরবর্তী শুনানি ৪ জানুয়ারি।\nসোমবার বিচারপতি আন্তর্জাতিক অপরাধ ট্রাইব্যুনাল-১ এর চেয়ারম্যান বিচারপতি গোলাম মর্তূজা মজুমদারের নেতৃত্বে দুই সদস্যের বিচারিক প্যানেল এ আদেশ দেন। অপর সদস্য হলেন- বিচারপতি শফিউল আলম মাহমুদ। সকালে আসামিদের কারাগার থেকে ট্রাইব্যুনালে হাজির করে পুলিশ।\nআজ আসামিদের বিরুদ্ধে অভিযোগ গঠনের বিষয়ে শুনানি করে প্রসিকিশন বা রাষ্ট্রপক্ষ। চিফ প্রসিকিউটর তাজুল ইসলাম অভিযোগ তুলে ধরেন।\nঅভিযোগের মধ্যে রয়েছে- ছাত্র-জনতাকে দমনে কারফিউ জারির সিদ্ধান্ত নেওয়া, আন্দোলন দমনে ছাত্রলীগ, যুবলীগ এবং আওয়ামীলীগসহ এর অঙ্গসংগঠনের নেতাকর্মীদের নির্দেশ, আইনশৃঙ্খলা রক্ষাকারী বাহিনীকে আন্দোলন দমনে লেথাল উইপেন ব্যবহারের নির্দেশের মাধ্যমে অসংখ্য ছাত্র-জনতাকে হত্যা ও আহত করা।\nএসব ঘটনায় আসামিদের বিরুদ্ধে সুপারিওর রেসপন্সিবিলিটি বা সর্বোচ্চ কর্তৃত্বের দায় আনা হয়েছে।\nঅভিযোগ উত্থাপন শেষে আসামির বিরুদ্ধে আনুষ্ঠানিক অভিযোগ গঠন করে বিচার শুরুর আবেদন জানান চিফ প্রসিকিউটর তাজুল।\nপরে আসামিদের পক্ষে বক্তব্য তুলে ধরতে সময়ের আবেদন জানান আইনজীবী মনসুরুল হক। আদালত আবেদন মঞ্জুর করে\nআগামী ৪ জানুয়ারি দিন ধার্য করে।\nএর আগে গত ৪ ডিসেম্বর আসামিদের বিরুদ্ধে আনুষ্ঠানিকভাবে অভিযোগ দাখিল করা হয়।\nগত বছরের ৫ আগস্ট আওয়ামী লীগ সরকারের পতনের পর ১৩ আগস্ট গ্রেফতার হন সালমান ও আনিসুল। এরপর থেকে তারা কারাগারে রয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amdajbzj8ds8x",
    "title": "বিজিবিএর বার্ষিক সাধারণ সভা অনুষ্ঠিত",
    "publication_date": "2025-12-22T13:39:59+06:00",
    "keywords": "সাধারণ-সভা",
    "body": "বাংলাদেশ গার্মেন্ট বায়িং হাউস অ্যাসোসিয়েশনের (বিজিবিএ) বার্ষিক সাধারণ সভা (AGM) অনুষ্ঠিত হয়েছে। শনিবার রাতে রাজধানীর উত্তরা ক্লাবে এজিএমএ বিজিবিএর সদস্যরা উপস্থিত ছিলেন।\nঅনুষ্ঠানে অতিথি হিসেবে ছিলেন—বিজিবিএর প্রতিষ্ঠাতা প্রেসিডেন্ট কাইয়ুম রেজা চৌধুরী, বস্ত্র অধিদপ্তরের মহাপরিচালক মো. শহীদুল ইসলাম,  জাতীয় রাজস্ব বোর্ড এর প্রথম সচিব শাহরিয়ার হাসান, এবং আদনান মাসুদ, এএমডি, ইউনাইটেড কর্মাশিয়াল ব্যাংক পিএলসি।\nসভার শুরুতে ইনকিলাব মঞ্চের মুখপাত্র শরিফ ওসমান হাদির অকাল মৃত্যুতে দাঁড়িয়ে ১ মিনিট নিরবতা পালন শেষে তার আত্মার মাগফিরাত কামনায় মোনাজাত করা হয়। মোনাজাত পরিচালনা করেন বিজিবিএর ট্রেজারার ফজলুল হক সাঈদ।\nঅতঃপর বিজিবিএর প্রেসিডেন্ট মোফাজ্জল হোসেন পাভেলের সভাপতিত্বে AGM সভার কার্যক্রম শুরু করা হয়। শুরুতে তিনি শরিফ ওসমান হাদির মৃত্যুতে বিজিবিএ'র পক্ষ থেকে গভীর শোক ও তার আত্মার মাগফিরাত কামনা করেন। একই সঙ্গে তিনি ১৯৭১ সালে বাংলাদেশের স্বাধীনতা যুদ্ধে এবং ২০২৪ সালের জুলাই বিপ্লবে শহীদদের আত্মার মাগফিরাত কামনা করেন।\nসভায় সঞ্চালকের দায়িত্ব পালন করেন এ,এইচ, এম সালেহ উজ্জামান। সভায় উপস্থিত বিজিবিএর প্রতিষ্ঠাতা প্রেসিডেন্ট জনাব কাইয়ুম রেজা চৌধুরী প্রারম্ভিক বক্তব্য রাখেন। সেক্রেটারি জেনারেল মো. জাকির হোসেন শুভেচ্ছা বক্তব্যসহ বিগত বছরে গৃহিত ও বাস্তবায়িত কার্যক্রম উপস্থাপন করেন। ট্রেজারার ফজলুল হক সাঈদ বিজিবিএ'র অফিসের ২০২৪-২৫ অর্থ বছরের আয়-ব্যয় ও অডিট রিপোর্ট উপস্থাপন করেন।\nসবার বক্তব্য ও অডিট রিপোর্ট উপস্থাপনের পর প্রশ্নোত্তর পর্ব শুরু হয়। এতে অনেকেই বিভিন্ন বিষয়ে প্রশ্ন এবং বিজিবিএ'র সার্বিক উন্নয়নে সুপারিশমালা উপস্থাপন করেন।\nপরিশেষে বিজিবিএ'র প্রেসিডেন্ট তার সমাপনি বক্তব্য রাখেন। তিনি বলেন, মহামান্য হাইকোর্ট এর রায় নিয়ে গত ২৮ ডিসেম্বর, ২০২৪ সালে ২০২১,২২,২৩ ও ২৪ সালের AGM একত্রে করা হয়েছিল। ২০০৬ সালে প্রতিষ্ঠিত বিজিবিএর এবারই পঞ্জিকা বৎসর অনুযায়ী ২০২৫ সালের নিয়মিত AGM কার্যক্রম শুরু হলো, যা আগামীতে ও চলমান থাকবে মর্মে তিনি আশাবাদ ব্যক্ত করেন। তিনি অফিস বেয়ারার, স্টান্ডিং কমিটি, ডোনারসহ সকল সদস্যকে সহযোগিতার জন্য ধন্যবাদ ও কৃতজ্ঞতা জ্ঞাপন করেন। বিজিবিএর সার্বিক উন্নয়নে সকল সদস্যকে ভবিষ্যতেও একত্রিত থেকে কাজ করার উদাত্ত আহবান জানান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/health/amdfgan3qf4ol",
    "title": "মেডিটেশনকে কীভাবে কাজে লাগাবেন",
    "publication_date": "2025-12-22T13:38:25+06:00",
    "keywords": "আমার-দেশ,স্বাস্থ্য",
    "body": "মেডিটেশনকে যে-কোনো সময় যে-কোনো জায়গায় নিজের কল্যাণ এবং অন্যের কল্যাণে যে-কোনোকিছুর জন্যে আপনি কাজে লাগাতে পারেন। আসলে মেডিটেশন হচ্ছে মনোশক্তিকে ক্রমাগত নিজের এবং অন্যের কল্যাণে ব্যবহার করার প্রক্রিয়া।\nজীবনের প্রতিটি ক্ষেত্রে যখন মেডিটেশন প্রয়োগ করবেন তখন আপনি সবসময় প্রো-একটিভ থাকবেন, আপনার মাইন্ড ফোকাসড থাকবে এবং বডি মাইন্ডের পুরো শক্তি একত্রিত হবে। সমস্ত অসম্ভব তখন হয়ে যাবে সম্ভব।\nসহজে পড়া মনে রাখার জন্যে\nসকালে মেডিটেশন করুন। মনের বাড়ি থেকে কমান্ড সেন্টারে চলে যান। গুরুর সাথে কুশলাদি বিনিময় করুন, গুরুকে ফিল করুন। তার দোয়া নিন। তারপর যে বই আজ পড়বেন সেগুলো দেখুন।\nধরুন আপনি ফিজিক্স পড়বেন। যে চ্যাপ্টারটা পড়বেন, মেডিটেটিভ লেভেলে সেটার পাতাগুলো ওপর থেকে নিচ পর্যন্ত দেখে যান ৩/৪/৫ বার। পুরো পাতাটা পড়ে ফেলুন খুব দ্রুত, এক নজরে। অনুভব করুন যে যা দেখছেন তা বুঝতে পারছেন, যখন বাস্তবে পড়বেন তখন দ্রুত পড়তে পারবেন এবং সমস্ত জিনিস আপনার অন্তরে চলে আসবে।\nযখন পড়তে বসবেন, আবার মেডিটেশন করুন। মনের বাড়িতে চলে যান, কোয়ান্টা ভঙ্গি করুন। সকালের মেডিটেশনে পড়ার স্মৃতি স্মরণ করুন। মনে মনে বলুন, আমি এখন ফিজিক্স বইয়ের এই অধ্যায় পড়ব এবং রিভাইজ করব। খুব দ্রুত আমি বুঝতে পারব, পড়তে পারব, মনে রাখতে পারব এবং যা প্রয়োজন যখন প্রয়োজন লিখতে ও বলতে পারব। তারপরে বাস্তবে চোখ মেলে বাম হাতে কোয়ান্টা ভঙ্গি করে পড়ুন। দেখবেন পড়া কত সহজে আয়ত্ত করতে পারছেন!\nপরীক্ষায় ভালো লেখার জন্যে\nপরীক্ষা শুরুর ৫ মিনিট আগে মেডিটেশন করুন। কমান্ড সেন্টারে চলে যান, গুরুকে অনুভব করুন। তার কাছে দোয়া চান, গুরু! এই পরীক্ষা দিতে হলে আপনি যা লিখতেন আমি সেটাই লিখতে চাই। তারপরে গুরুর দোয়া অনুভব করুন। আপনি দেখবেন যে চমৎকারভাবে লিখতে পারছেন, ভেতর থেকে লেখায় ফ্লো চলে এসেছে।\nচাকরির ইন্টারভিউতে ভালো করার জন্যে\nইন্টারভিউ বোর্ডে যারা থাকবেন সেই বসদের আপনার মনের বাড়ির কমান্ড সেন্টারে নিয়ে আসুন। তাদের সাথে কমান্ড সেন্টারে ইন্টারভিউ দিন। দেখুন তারা কী কী প্রশ্ন জিজ্ঞেস করছে, আপনি গুছিয়ে তার উত্তর দিচ্ছেন। ১৫ দিন এভাবে রিহার্সেল দিন। তবে খেয়াল রাখবেন যেন একজন ইন্টারভিউয়ার একেক সময় একেক প্রশ্ন না করে।\nবাস্তবে দেখা যাবে যে স্যার এদিক সেদিক হয়ে যাচ্ছে, কিন্তু প্রশ্ন একই! কারণ মেডিটেশনে আপনি মেন্টাল মেসেজিং করেছেন।\nবিজনেস প্রপোজালের ক্ষেত্রে\nকাউকে বিজনেস প্রপোজাল দিতে যাবেন। সকালে উঠে মেডিটেশনে বসুন। যাকে প্রস্তাবটা দেবেন, নিজের ভেতর ডুবে গিয়ে তার চেহারা ভিজুয়ালাইজ করুন। দেখুন আপনি তার কাছে গেছেন, তিনি আন্তরিকভাবে আপনাকে স্বাগত জানাচ্ছেন। হাসিমুখে আপনার কথা শুনছেন। আপনার প্রস্তাব গ্রহণ করেছেন এবং আপনাকে কন্ট্রাক্ট দিচ্ছেন বা পেমেন্ট করছেন।\nঅর্থাৎ, বাস্তবে আপনি যা করবেন সকালবেলাতেই মেডিটেশনের এটার রিহার্সেল দিন। দেখবেন সুন্দর বিজনেস ডিল হয়ে যাবে।\nব্যবসায় উন্নতির জন্যে\nমেডিটেশনে অবলোকন এবং অনুভব করুন যে আপনার দোকানে প্রচুর কাস্টমারের ভিড়। আপনি যে মালামাল আনছেন দ্রুত তা বিক্রি হয়ে যাচ্ছে। আপনার প্রচুর উপার্জন হয়েছে, আপনি টাকা গুনছেন।\nনিয়মিত এই মনছবি দেখার সাথে সাথে খেয়াল রাখবেন যা বিক্রি করবেন সেই জিনিসটা যেন ভালো হয়।\nচর্মরোগ নিরাময়ে\nস্কিনের যত রোগ আছে তার সবই সাইকোসোম্যাটিক। আপনার চর্মরোগ আছে মানে হলো আপনার ভেতরে অস্থিরতা আছে, কষ্ট আছে। এই অস্থিরতা দুঃখ কষ্ট ঝেড়ে ফেললে আপনার সমস্যা দূর হয়ে যাবে। এজন্যে মেডিটেশনে ধ্যানের স্তরে গিয়ে আপনার সকল কষ্ট বা সমস্যার কথা গুরুকে চিঠি লিখুন। লিখে কাগজগুলো পানিতে ফেলে দেন।\nনিজের পাশাপাশি অন্যের রোগ নিরাময়েও আপনি মেডিটেশনকে কাজে লাগাতে পারেন। পুরো প্রক্রিয়া সম্পর্কে জানুন এই লিংকে গিয়ে – কমান্ড সেন্টারে অন্যের নিরাময় প্রণালী\nদাম্পত্য সম্পর্ক উন্নয়নে\nআসলে ঝগড়াঝাঁটিতে সমস্যা হয় চেইন ফ্ল্যাশব্যাক। ধরুন একটা ব্যাপার নিয়ে হাজবেন্ড ওয়াইফ ঝগড়া হলো; আপনি রেগে দুর্ব্যবহার করলেন। সাথে সাথে অপরপক্ষের শুরু হবে চেইন ফ্ল্যাশব্যাক। এর আগে কতবার আপনি রেগেছিলেন, কোথায় রেগেছিলেন, রেগে কী কী করেছিলেন- ব্রেনে চেইন ফ্ল্যাশব্যাক হতে থাকবে সেসবের। যতক্ষণ পর্যন্ত এই ফ্ল্যাশব্যাক হওয়াটা বন্ধ না হচ্ছে ততক্ষণ পর্যন্ত অপরপক্ষের মেজাজ ঠান্ডা হবে না। এই ফ্ল্যাশব্যাক বন্ধ করার জন্যে আপনাকে ফ্ল্যাশব্যাকের চ্যানেলটা বদলে দিতে হবে।\nএভাবে যত গভীর থেকে ভাববেন তত তার ভেতরকার নেগেটিভ ফ্ল্যাশব্যাক রিফ্লেক্সড হয়ে যাবে নতুন পয়েন্ট দিয়ে। এরপর শুধু বাস্তবে তাকে এপ্রোচ করবেন, দেখবেন অপরপক্ষের মন গলে গেছে।\nসন্তানের সাথে সম্পর্ক উন্নয়নে\nআপনার সন্তান আপনার কথা শুনতে চায় না? তাকে কমান্ড সেন্টারে নিয়ে আসুন, মায়ের/বাবার মমতা দিয়ে বোঝান। বিটা লেভেল যে কথাগুলো তাকে শোনাতে চান দরদের সাথে সেগুলো তাকে বলুন।\n১/২ দিনে হয়ত হবে না। কারণ সন্তান তো ১/২ দিনে বখে যায় নি! অতএব, হাল ছেড়ে দেবেন না। ধৈর্য নিয়ে তাকে বোঝাতে থাকুন। যত ধৈর্য, আন্তরিকতা আর মমতা নিয়ে তাকে বোঝাবেন দেখবেন ধীরে ধীরে সে আপনার কথা শুনতে শুরু করেছে।\nমেডিটেশন দিনে কয়বেলা কতক্ষণ করতে হবেবলবেন অনেক ব্যস্ত! মেডিটেশন করার সময় পাই না- দুই বেলা মেডিটেশন কি করতেই হবে? হবে! আর তা আপনার ব্যস্ততার ফসল ঘরে তোলার জন্যেই।\nযেমন ধরুন, দিনে আমাদের দু’বেলা দাঁত মাজতে হয়। একদিন বাদ গেলেই দেখবেন দাঁতের মাড়িতে ময়লা জমে গেছে। আর কয়েকদিন ব্রাশ না করলে তো দুর্গন্ধে আপনার কাছেই ঘেঁষা যাবে না!\nআমাদের মনের অবস্থাও এমনই। রোজ দুবেলা মেডিটেশন করলে মনে আবর্জনা, অর্থাৎ নেতিবাচক ভাবনা জমে ভয় উদ্বেগ উৎকণ্ঠার রূপ নিতে পারে না। মাথা ঠান্ডা থাকে, ফোকাস ভালো হয়। ভালো ভাবা পরিণত হয় স্বভাবে; আর ভালো ভাবাটাই হচ্ছে ভালো থাকার মূল ভিত্তি।\nএজন্যেই মেডিটেশন চর্চা করতে হবে দিনে দুবার। ৩০ মিনিট করে করতে পারলে খুব ভালো; না হলে অন্তত ১৫-২০ মিনিট করে হলেও করা উচিত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdqn9lzknkr5",
    "title": "প্রবাসী ভোটার নিবন্ধনে দেশ সেরা কুমিল্লা",
    "publication_date": "2025-12-22T13:37:55+06:00",
    "keywords": "কুমিল্লা,আমার-দেশ",
    "body": "ত্রয়োদশ জাতীয় সংসদ নির্বাচন ও গণভোটে ভোট দিতে বিভিন্ন দেশে অবস্থানরত কুমিল্লা জেলায় ৫৪ হাজার ৫৪৫ জন প্রবাসী ভোটার তালিকায় অন্তর্ভুক্ত হয়েছেন। ৬৪ জেলার মধ্যে কুমিল্লা এখনো পর্যন্ত ভোটার নিবন্ধনে প্রথম স্থানে অবস্থান করছে। ২য় অবস্থানে রয়েছে ঢাকা জেলা। বিভিন্ন দেশ থেকে ‘পোস্টাল ভোট বিডি’ অ্যাপে তারা নিবন্ধন করেছেন।\nশনিবার সন্ধ্যায় নির্বাচন কমিশনের ওয়েব সাইট থেকে এই তথ্য জানা গেছে। এছাড়া দেশে অবস্থানকারী বিভিন্ন সরকারি কর্মকর্তা ২ হাজার ৭৯৬ জন ভোটার নিবন্ধন করেছেন।\nজেলা নির্বাচন অফিস সূত্রে জানা গেছে,  কুমিল্লা জেলার ৫৪ হাজার ৫৪৫ জন প্রবাসী নিবন্ধনের জন্য আবেদন করেছেন। এর মধ্যে পুরুষ ৫২ হাজার ৮৩৫ জন ও মহিলা ১ হাজার ৭১০ জন। অনুমোদন হয়েছে ৮ হাজার ৭শ ৫৫জন।  নির্বাচন কমিশন সূত্র জানায়, এবারই প্রথমবারের মতো আইটি সাপোর্টেড পোস্টাল ব্যালটে ভোট নেওয়ার উদ্যোগ নিয়েছে ইসি। গত ১৯ নভেম্বর থেকে নিবন্ধন শুরু হয়েছে, যা চলবে ২৫ ডিসেম্বর পর্যন্ত।\nসৌদি আরব,যুক্তরাষ্ট্র, যুক্তরাজ্য ,দুবাই ,জাপান, দক্ষিণ আফ্রিকা, চীন, মিশর, মোজাম্বিক, লিবিয়া, মরিশাস, হংকং, ব্রাজিল,  চিলি, সিয়েরা লিওন, ইকুয়েডর, তাইওয়ান, আর্জেন্টিনা, অস্ট্রেলিয়া, মধ্য আফ্রিকান প্রজাতন্ত্র, গাম্বিয়া, পেরু, জিম্বাবুয়ে, ইউরোপ আমেরিকার দেশ থেকে ভোটার তালিকায় অন্তর্ভুক্ত হতে পারছেন।\nজেলা নির্বাচন অফিস সূত্রে জানা গেছে, কুমিল্লা ১১ টি আসনে ভোটার সংখ্যা ৪৯ লাখ ৯২ হাজার ৫৭৩ জন । এর মধ্যে পুরুষ ভোটার ২৫ লাখ ৭৩ হাজার ৫৬৪ জন , মহিলা ভোটার ২৪ লাখ ১৮ হাজার ৯৭৯ জন , হিজড়া ভোটার ৩০ জন ।\nজেলা জনশক্তি ও কর্মসংস্থান অফিস সূত্রে জানা গেছে, কুমিল্লা জেলায় প্রবাসীর সংখ্যা অনেক বেশি । ২০১৫ থেকে ২০২৪ সাল পর্যন্ত প্রায় ৭ লাখ ৬৪ হাজার কর্মী এই জেলা থেকে বিদেশে গেছেন, যা দেশ থেকে যাওয়া মোট কর্মীর প্রায় ৯%। এটি দেশের সবচেয়ে বেশি প্রবাসী প্রেরণকারী জেলাগুলোর মধ্যে অন্যতম, এবং প্রবাসীরা প্রতি মাসে গড়ে প্রায় ১০০ মিলিয়ন ডলার রেমিট্যান্স পাঠায়। ২০২৪ সালের একটি সূচকে দেখা গেছে, কুমিল্লা থেকে গত এক বছরে প্রবাসে গেছে ৯২ হাজার ১০০ জন।\nকুমিল্লা -৪ আসনের দুবাই প্রবাসী দেবিদ্বার এলাকার মনির হোসেন পোস্টাল ভোট বিডি অ্যাপে নিবন্ধন করেছেন। টেলিফোনে তিনি জানান, গত তিনটি নির্বাচনে দেশে থেকেও ভোট দিতে পারি নাই । এজন্য এবার দেশের বাইরে থেকেও ভোট দেওয়ার জন্য নিবন্ধন করেছি । আশা করছি এবার নির্বাচন কমিশন দেশের সুষ্ঠু একটি ভোট উপহার দেবে । আমরা নির্দিষ্ট সময়ে ভোট দিয়ে পোস্টাল ব্যালাটে নির্দিষ্ট ঠিকানা পাঠিয়ে দেব । প্রবাসীরা এবার খুব আনন্দিত ভোট দিতে পারবে বলে।\nপ্রবাসীদের ভোটার তালিকায় অন্তর্ভুক্ত করার প্রক্রিয়া ও প্রচারাভিযান সম্পর্কে জানতে চাইলে কুমিল্লা জেলা নির্বাচন কর্মকর্তা মো. হাবিবুর রহমান দৈনিক আমার দেশকে জানান, অ্যাপে নিবন্ধনকারীদের ঠিকানায় পোস্টাল ব্যালট ডাকযোগে পাঠিয়ে দেওয়া হবে। ভোটার ভোট দিয়ে ফিরতি খামে তা আবার রিটার্নিং কর্মকর্তার কাছে পাঠাবেন। নির্বাচনের দিন বিকাল সাড়ে চারটায় আসন ভিত্তিক পোস্টাল ব্যালট গুলো গণনা করা হবে ।\nকুমিল্লা জেলা রিটার্নিং কর্মকর্তা ও জেলা প্রশাসক মু. রেজা হাসান দৈনিক আমার দেশকে বলেন, আরো তিন দিন সময় আছে । আমরা আশা করছি । ৬০ থেকে ৭০ হাজার ভোটার নিবন্ধন করবে ভোটার অ্যাপসে । এই প্রক্রিয়ার জন্য ভোটারদের ঠিকানায় তিনটি খাম দেওয়া হবে । যে পরিমাণ ভোটার নিবন্ধন হয়েছে । প্রতিটি আসনে এটা ফলাফলের ক্ষেত্রে একটা ফেক্টর হতে পারে । যদি সবাই ফিরতি খামে প্রদান করে থাকে ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdoln9po8vor",
    "title": "নির্বাচনের আগে হাদি হত্যার বিচার করতে হবে: জাবের",
    "publication_date": "2025-12-22T13:28:01+06:00",
    "keywords": "শরিফ-ওসমান-হাদি",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd6jfsj1px0x",
    "title": "ফিলিস্তিনি বন্দিদের ‘কুমির ঘেরা’ আটককেন্দ্রে রাখার প্রস্তাব",
    "publication_date": "2025-12-22T13:26:36+06:00",
    "keywords": "ফিলিস্তিন,আমার-দেশ,ইসরাইল",
    "body": "ফিলিস্তিনি বন্দিদের জন্য ‘কুমির বেষ্টিত আটককেন্দ্র’ প্রতিষ্ঠার প্রস্তাব দিয়েছেন ইসরাইলের কট্টর-ডানপন্থী জাতীয় নিরাপত্তা মন্ত্রী ইতামার বেন-গভির । ইসরাইলি টেলিভিশন চ্যানেল-১৩ এক প্রতিবেদনে জানিয়েছে, ফিলিস্তিনি বন্দিরা যাতে কোনোভাবেই পালাতে না পারে, সেজন্যই এ ধরনের আটককেন্দ্র তৈরির প্রস্তাব করেছেন তিনি।\nপ্রতিবেদনে বলা হয়, বেন-গভির গত সপ্তাহে ইসরাইলের কারা পরিষেবার প্রধান কমিশনার কোবি ইয়াকোবির সঙ্গে পরিস্থিতি মূল্যায়ন সভায় তার প্রস্তাব উপস্থাপন করেন।\nপ্রস্তাবিত স্থানটি উত্তর ইসরাইলের হামাত গাদের এলাকার কাছে অধিকৃত সিরিয়ার গোলান মালভূমি এবং জর্ডান সীমান্তের কাছে অবস্থিত। এখানে একটি কুমিরের খামার ও একটি চিড়িয়াখানা রয়েছে।\nইসরাইলি পার্লামেন্ট আগামীতে বেন-গভিরের প্রস্তাবিত একটি বিলের ওপর ভোটাভুটি করবে বলে আশা করা হচ্ছে। ওই বিলে ইসরাইলের বিরুদ্ধে হামলার পরিকল্পনা বা অংশগ্রহণের অভিযোগে অভিযুক্ত ফিলিস্তিনি বন্দিদের মৃত্যুদণ্ড কার্যকরের প্রস্তাব দেয়া হয়েছে।\nফিলিস্তিনি এবং ইসরাইলি মানবাধিকার সংগঠনগুলোর প্রতিবেদন অনুসারে, ইসরাইলে বর্তমানে নয় হাজার ৩০০ জনেরও বেশি ফিলিস্তিনি বন্দি রয়েছে, যাদের মধ্যে শিশু ও নারীও রয়েছেন।\n২০২৩ সালের অক্টোবর থেকে গাজায় ইসরাইলের হামলায় ৭০ হাজার ৯০০ ফিলিস্তিনি নিহত হয়েছেন, যাদের বেশিরভাগই নারী ও শিশু। আহত হয়েছেন প্রায় এক লাখ ৭১ হাজার ২০০ জন।\nসূত্র: মিডল ইস্ট মনিটর\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdlo9eiltci0",
    "title": "টিভির পর্দায় আফ্রিকা কাপ অব নেশন্সের রোমাঞ্চ",
    "publication_date": "2025-12-22T13:26:12+06:00",
    "keywords": "মিসর,জিম্বাবুয়ে",
    "body": "ক্রিকেটবিগ ব্যাশসিডনি থান্ডার-ব্রিসবেন হিটসরাসরি, দুপুর ২টা ১৫ মিনিটস্টার স্পোর্টস সিলেক্ট এইচডি ১আইএলটি২০আবুধাবি নাইট রাইডার্স-শারজাহ ওয়ারিয়র্সসরাসরি, রাত ৮টা ৩০ মিনিটটি স্পোর্টস, জি অ্যাকশনফুটবল\nআফ্রিকা কাপ অব নেশন্সমালি-জাম্বিয়াসরাসরি, রাত ৮টাদক্ষিণ আফ্রিকা-অ্যাঙ্গোলাসরাসরি, রাত ১১টামিসর-জিম্বাবুয়েসরাসরি, রাত ২টাফ্যানকোড, বেট৩৬৫ইংলিশ প্রিমিয়ার লিগফুলহ্যাম-নটিংহ্যাম ফরেস্টসরাসরি, রাত ২টাস্টার স্পোর্টস সিলেক্ট এইচডি ১লা লিগাঅ্যাথলেটিক বিলবাও-এসপানিওলসরাসরি, রাত ২টাফ্যানকোড, বেট৩৬৫\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdijp2bo90iz",
    "title": "চুরির অপবাদ দিয়ে ফেরিওয়ালাকে হত্যার অভিযোগ",
    "publication_date": "2025-12-22T13:23:41+06:00",
    "keywords": "আমার-দেশ,নাসিরনগর,ব্রাহ্মণবাড়িয়া",
    "body": "ব্রাহ্মণবাড়িয়ার নাসিরনগরে চুরির অপবাদ দিয়ে শাহিন মিয়া (২২) নামের এক ফেরিওয়ালাকে  মারধর করে হত্যার অভিযোগ উঠেছে। রোববার রাতে তার লাশ জেলা সদর হাসপাতাল মর্গে আনা হয়।\nনিহত শাহিন উপজেলার চাতলপাড় ইউনিয়নের ফেদিয়ারকান্দি গ্রামের মো. আক্তার মিয়ার ছেলে। এর আগে দুপুরে ওই গ্রামের  মধ্যপাড়া এলাকায় তাকে মারধরের ঘটনা ঘটে।\nতিনি ব্রাহ্মণবাড়িয়া জেলা শহরের একটি ভাঙারি দোকানের ফেরিওয়ালা ছিলেন।\nনিহতের পিতা আক্তার মিয়া অভিযোগ, গত দুই-তিন দিন আগে একই গ্রামের আরফত আলীর ভাতিজা মিলন মিয়ার ছেলের একটি রুপার চেইন হারিয়ে যায়। এ নিয়ে তারা শাহিনকে চুর হিসেবে সন্দেহ করে আসছিল। রোববার দুপুরে শাহিন ব্রাহ্মণবাড়িয়া জেলা শহর থেকে তার বাড়ি নাসিরনগরের ফেদিয়ারকান্দি গ্রামে যায়। এ সময় মধ্যপাড়া এলাকায় আরফত আলী জোরপূর্বক শাহিনকে তার ঘরে নিয়ে আটকে রাখে। এক পর্যায়ে আরফত আলী তার ভাতিজা মিলন, জুনায়েদ ও তৌহিদ সহ কয়েকজন শাহিনকে মারধর করে। খবর পেয়ে পরিবারের লোকজন শাহিনকে আহত অবস্থায়  উদ্ধার করে। পরে তাকে সরাইল উপজেলা স্বাস্থ্য কমপ্লেক্সে নিয়ে গেলে সেখানে তার মৃত্যু হয়।\nএ বিষয়ে নাসিরনগর থানার পুলিশ পরিদর্শক (তদন্ত) কৃষ্ণ লাল ঘোষ বলেন, খবর পেয়ে ঘটনাস্থল থেকে লাশ উদ্ধার করা হয়। পরে সুরতহাল শেষে জেলা সদর হাসপাতাল মর্গে পাঠানো হয়েছে। ময়নাতদন্তের প্রতিবেদন পাওয়ার পর মৃত্যুর সঠিক কারণ জানা যাবে। ঘটনার সাথে কারা জড়িত এবং এর মূল কারণ উদঘাটনে তদন্ত চলছে। পরিবারের অভিযোগের ভিত্তিতে পরবর্তী আইনগত ব্যবস্থাগ্রহণ করা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdreucvohvz8",
    "title": "সীমান্তে বিশেষ অভিযানে ভারতীয় গরুসহ চোরাই পণ্য জব্দ",
    "publication_date": "2025-12-22T13:18:20+06:00",
    "keywords": "বিজিবি,আমার-দেশ,লালমনিরহাট",
    "body": "লালমনিরহাট ব্যাটালিয়ন (১৫ বিজিবি) এর দায়িত্বপূর্ণ সীমান্ত এলাকায় দিঘলটারী বিওপির বিশেষ টহলদল দুটি সমন্বিত অভিযান পরিচালনা করে ভারতীয় গরু, জিরা, চিনি এবং বিভিন্ন প্রকার মালামাল জব্দ করেছে।\nঅন্যদিকে, ২১ নভেম্বর রাতে একই বিওপির আওতাধীন নামাটারী নামক স্থানে টহল পরিচালনাকালীন সন্দেহজনক ব্যক্তিকে বাইসাইকেলযোগে আসতে দেখে  টহলদল তাকে চ্যালেঞ্জ করলে উক্ত ব্যক্তি বাইসাইকেল ফেলে দৌড়ে ভারতের দিকে পালিয়ে যায়। পরবর্তীতে ঘটনাস্থলে তল্লাশি করে ভারতীয় জিরা ১২ কেজি, চিনি ৩৮ কেজি, ফুসকা ১০ কেজি, কম্বল ১টিসহ উক্ত বাইসাইকেলটি জব্দ করা হয়\nলালমনিরহাট ব্যাটালিয়ন (১৫ বিজিবি) এর অধিনায়কের পক্ষ থেকে জানানো হয়, জব্দকৃত ভারতীয় গরু ০২টি, যার সিজার মূল্য ২,৫০,০০০ টাকা, জিরা ১২ কেজি, যার সিজার মূল্য ১২,০০০ টাকা, চিনি ৩৮ কেজি, যার সিজার মূল্য ৪,১৮০ টাকা,  ফুসকা ১০ কেজি, যার সিজার মূল্য ২,৫০০ টাকা, কম্বল ১টি, যার সিজার মূল্য ৮,০০০ টাকা এবং বাইসাইকেল ১টি, যার সিজার মূল্য ৫,০০০ টাকাসহ সর্বমোট সিজার মূল্য ২ লক্ষ ৮১ হাজার ৬শত ৮০ টাকা। এ ধরনের ঘটনায় সংশ্লিষ্ট চোরাকারবারীদের পরিচয় শনাক্ত ও তাদের বিরুদ্ধে আইনগত ব্যবস্থা গ্রহণের প্রক্রিয়া চলমান রয়েছে।\nলালমনিরহাট ব্যাটালিয়ন (১৫ বিজিবি) এর কমান্ডিং অফিসার লেফটেন্যান্ট কর্নেল মেহেদী ইমাম, পিএসসি বলেন, দেশের যুবসমাজকে মাদকমুক্ত রাখতে বিজিবি সর্বদা সতর্ক ও প্রস্তুত রয়েছে। চোরাচালান ও মাদক পাচার রোধে স্পর্শকাতর সীমান্ত এলাকাগুলোতে গোয়েন্দা নজরদারি ও টহল তৎপরতা আরও বৃদ্ধি করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/study/amdk65vbywhvz",
    "title": "অস্ট্রেলিয়ায় ওয়ার্ক ভিসা পেতে যা করতে হবে",
    "publication_date": "2025-12-22T13:15:10+06:00",
    "keywords": "আমার-দেশ,লেখাপড়া",
    "body": "অস্ট্রেলিয়ায় উচ্চশিক্ষা সম্পন্ন করা আন্তর্জাতিক শিক্ষার্থীদের জন্য একটি গুরুত্বপূর্ণ সুযোগ হলো টেম্পোরারি গ্র্যাজুয়েট ভিসা। এই ভিসার মাধ্যমে শিক্ষার্থীরা পড়াশোনা শেষ করার পর নির্দিষ্ট সময়ের জন্য অস্ট্রেলিয়ায় থেকে কাজ, উচ্চতর পড়াশোনা বা ভ্রমণ করতে পারেন। এটি মূলত শিক্ষা ও পেশাগত জীবনের মধ্যে একটি সেতুবন্ধ হিসেবে কাজ করে। ভিসার মেয়াদ নির্ভর করে শিক্ষার্থীর অর্জিত ডিগ্রির ওপর।\nবিশেষ করে ভারতীয় শিক্ষার্থীদের জন্য অস্ট্রেলিয়া-ইন্ডিয়া ইকোনমিক কো-অপারেশন অ্যান্ড ট্রেড অ্যাগ্রিমেন্টের (এআই-ইসিটিএ) আওতায় অতিরিক্ত এ সুবিধা রয়েছে, যা দীর্ঘমেয়াদি ভিসা মেয়াদ প্রদান করে। এর ফলে তারা অস্ট্রেলিয়ায় প্রাথমিক পর্যায়ের পেশাগত অভিজ্ঞতা অর্জনের সুযোগ পান। ওয়ার্ক ভিসার এ সুযোগ পান অন্য দেশের শিক্ষার্থীরাও।\nএই ভিসার সুবিধা\nএই ভিসাধারী প্রার্থীরা অস্ট্রেলিয়ায় দুই থেকে তিন বছর পর্যন্ত বসবাস এবং কাজ করতে পারেন। এটি নির্ভর করে তাদের সম্পন্ন ডিগ্রির ওপর। তবে এই ভিসা চাকরির নিশ্চয়তা দেয় না, শিক্ষার্থীদের নিজ উদ্যোগে চাকরি খুঁজতে হয়।\nভিসার মেয়াদ\nব্যাচেলর ডিগ্রি (অনার্সসহ) : দুই বছর\nমাস্টার্স (কোর্সওয়ার্ক বা এক্সটেন্ডেড) : দুই বছর\nমাস্টার্স (রিসার্চ) : তিন বছর\nডক্টরাল ডিগ্রি (PhD) : তিন বছর\nগ্র্যাজুয়েট ডিপ্লোমাপ্রাপ্ত প্রার্থীদের সাধারণত দুই বছরের মেয়াদ দেওয়া হয়, যদিও ব্যক্তিগত পরিস্থিতির ওপর ভিত্তি করে কিছুটা পরিবর্তন হতে পারে।\nযোগ্যতার শর্তাবলি\nভিসার জন্য আবেদন করতে হলে আবেদনকারীকে অবশ্যই বৈধ ছাত্র ভিসাধারী হতে হবে এবং অস্ট্রেলিয়ার কোনো অনুমোদিত প্রতিষ্ঠান থেকে ডিগ্রি সম্পন্ন করতে হবে। স্বাস্থ্য ও চরিত্রসংক্রান্ত শর্ত পূরণ করতে হবে। যথাযথ স্বাস্থ্যবিমা রাখতে হবে। অস্ট্রেলিয়ার সরকারের কাছে কোনো বকেয়া থাকলে, তা পরিশোধ করতে হবে। আবেদনকারী প্রার্থীরা তাদের পরিবারের সদস্যদের একই আবেদনে অন্তর্ভুক্ত করতে পারেন বা পরবর্তী সময় আলাদাভাবে আবেদন করতে পারেন।\nখরচ ও সময়\nএই ভিসার মূল আবেদন ফি ২ হাজার ৩০০ অস্ট্রেলীয় ডলার। এ ছাড়া স্বাস্থ্য পরীক্ষা, পুলিশ সার্টিফিকেট ও বায়োমেট্রিকসের জন্য অতিরিক্ত খরচ হতে পারে। আবেদনের পূর্ণতা ও নথিপত্র যাচাইয়ের ওপর ভিত্তি করে প্রসেসিং সময় ভিন্ন হতে পারে।\nশিক্ষার্থীদের জন্য সুযোগ\nবিশেষ করে ভারতীয় শিক্ষার্থীদের জন্য এই ভিসা অস্ট্রেলিয়ায় পোস্ট-স্টাডি চাকরি ও স্কিলড মাইগ্রেশনের সুযোগ দেয়। এআই-ইসিটিএর আওতায় বর্ধিত মেয়াদ তাদের আন্তর্জাতিক কর্মক্ষেত্রে অভিজ্ঞতা অর্জন, দক্ষতা বৃদ্ধি ও দীর্ঘমেয়াদি পেশাগত পরিকল্পনা গঠনের বাস্তব সুযোগ প্রদান করে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdjp0pvamf8p",
    "title": "মতিঝিল বালক বিদ্যালয়ে ভর্তিতে অনিয়মের অভিযোগ",
    "publication_date": "2025-12-22T13:14:19+06:00",
    "keywords": "আমার-দেশ,অনিয়ম-দুর্নীতি,স্কুল",
    "body": "রাজধানীর মতিঝিল সরকারি বালক উচ্চ বিদ্যালয়ে শিক্ষার্থী ভর্তিতে চরম অনিয়মের অভিযোগ উঠেছে। প্রতিষ্ঠানটিতে ষষ্ঠ শ্রেণির প্রভাতী ও দিবা শাখায় অপেক্ষমান তালিকা থেকে ভর্তির ক্ষেত্রে লটারির ফল অনুযায়ী প্রকাশিত সিরিয়াল মানা হয়নি।\nএতে তালিকার প্রথম দিকে থাকা শিক্ষার্থীরা ভর্তির সুযোগ থেকে বঞ্চিত হচ্ছে বলে অভিযোগ উঠেছে। সরকারি এই প্রতিষ্ঠানে ভর্তির ক্ষেত্রে অনিয়মের ঘটনায় অভিভাবকদের মাঝে চরম ক্ষোভ সৃষ্টি হয়েছে।\nভুক্তভোগী অভিভাবক সূত্রে জানা গেছে, লটারির প্রথম তালিকা অনুযায়ী ভর্তি শেষে অপেক্ষমান তালিকা থেকে চাহিদা অনুযায়ী শিক্ষার্থী ভর্তির তালিকা প্রকাশ করা হয় গতকাল রোববার। সে অনুযায়ী সোমবার থেকে তাদের ভর্তির সুযোগ দেওয়া হয়েছে।\nস্কুলের সার্কুলার অনুযায়ী প্রথম ওয়েটিং লিস্ট থেকে মেধাক্রম অনুসারে শিক্ষার্থী ভর্তি নেওয়ার কথা। কিন্তু ডে শিফটে (বাংলা মাধ্যম) ১৬ জন শিক্ষার্থীর যে তালিকা দেওয়া হয়েছে, তাতে লটারির ফলের সিরিয়াল মানা হয়নি। এতে প্রথম দুইজনকে বাদ দিয়ে তৃতীয় থেকে নবম সিরিয়ালধারীকে ঠিক রাখা হয়েছে। পরে আবার সিরিয়াল ভঙ্গ করে নিয়মবহির্ভূতভাব স্থান দেওয়া হয়েছে। এমনকি শেষের দুইজনের নাম অপেক্ষমান তালিকায়ও নেই।\n১৬ জনের ওই তালিকায় অপেক্ষমান সিরিয়ালের ৯ নম্বরের পরেই রাখা হয়েছে ২৩ তম শিক্ষার্থীকে। একইভাবে আবার ২৫ নম্বর সিরিয়ালের পর রাখা হয়েছে ২৯ থেকে ৩২তম শিক্ষার্থীকে। বাকি দুইজনের নাম ওয়েটিং লিস্টে না থাকলেও তাদেরকে ভর্তির সুযোগ দেওয়া হয়েছে।\nএছাড়া ষষ্ঠ শ্রেণির প্রভাতী শিফটে (বাংলা মাধ্যম) ভর্তির জন্য প্রথম অপেক্ষমান তালিকা থেকে ১৩ জনকে সুযোগ দেওয়া হলেও তাতে ব্যাপক অনিয়ম করা হয়েছে। এতে অপেক্ষমান তালিকার প্রথম পাঁচজনকে রাখা হয়েছে। তবে ষষ্ঠ সিরিয়াল ভঙ্গ করে ২২ থেকে ২৪ তম শিক্ষার্থীকে স্থান দেওয়া হয়েছে। পরে আবার ছয়জনকে বাদ দিয়ে ৩১ থেকে ৩৫তম সিরিয়ালে থাকা শিক্ষার্থীকে ভর্তির তালিকায় রাখা হয়েছে।\nএ ধরনের অনিয়মের কারণে তালিকার প্রথম দিকে থেকেও ভর্তির সুযোগ থেকে বঞ্চিত হওয়া শিক্ষার্থী ও অভিভাবকদের মাঝে চরম ক্ষোভ ও হতাশা বিরাজ করছে। তারা অবিলম্বে এই অনিয়মের তালিকা বাতিল করে নিয়মানুযায়ী ভর্তির ব্যবস্থা করতে কর্তৃপক্ষের প্রতি দাবি জানিয়েছেন।\nএ ব্যাপারে মন্তব্য জানতে স্কুলটির প্রধান শিক্ষক (ভারপ্রাপ্ত) তাহমিনা ইয়াসমিনের মোবাইলে যোগাযোগের চেষ্টা করা হয়। কল রিসিভ না করায় এ বিষয়ে তার বক্তব্য জানা যায়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd2elmlrtncj",
    "title": "ভোটের গাড়ির প্রচারণা শুরু আজ",
    "publication_date": "2025-12-22T13:10:23+06:00",
    "keywords": null,
    "body": "আসন্ন ত্রয়োদশ জাতীয় সংসদ নির্বাচন ও গণভোট ২০২৬ উপলক্ষ্যে ভোটারদের সচেতন ও উদ্বুদ্ধ করার লক্ষ্যে ‘ভোটের গাড়ি’র প্রচারণা সোমবার বিকালে শুরু হচ্ছে ।\nপ্রধান উপদেষ্টা প্রফেসর মুহাম্মদ ইউনূস ভিডিও বার্তার মাধ্যমে  বিকাল ৪টায় জাতীয় সংসদের দক্ষিণ প্লাজায় ‘ভোটের গাড়ি’র উদ্বোধন করবেন।\nভোটারদের উদ্বুদ্ধকরণের লক্ষ্যে ভোটের গাড়ি দেশের ৬৪ জেলা ও তিন শতাধিক উপজেলা পরিভ্রমণ করবে।\nঅনুষ্ঠানে উপস্থিত থাকবেন তথ্য ও সম্প্রচার উপদেষ্টা সৈয়দা রিজওয়ানা হাসান, সংস্কৃতি বিষয়ক উপদেষ্টা মোস্তফা সরয়ার ফারুকী এবং নির্বাচন কমিশনের সিনিয়র সচিব আখতার আহমেদ।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/information-technology/amden7cxni6iw",
    "title": "শীতে ঝুঁকির মুখে ডেস্কটপ-ল্যাপটপ",
    "publication_date": "2025-12-22T13:04:53+06:00",
    "keywords": "আমার-দেশ,তথ্যপ্রযুক্তি",
    "body": "শীতকাল এলেই কুয়াশা, ঠান্ডা বাতাস আর ভেজা পরিবেশ আমাদের দৈনন্দিন জীবনের অংশ হয়ে ওঠে। কিন্তু এ সময়টাতেই নীরবে ক্ষতিগ্রস্ত হতে শুরু করে ঘরোয়া ও অফিসের সবচেয়ে গুরুত্বপূর্ণ প্রযুক্তি সহায়ক কম্পিউটার। অধিকাংশ ব্যবহারকারী বিষয়টি বুঝতে পারেন তখনই, যখন হঠাৎ ডিভাইসটি কাজ করা বন্ধ করে দেয়।\nশীতের ঝুঁকি\nশীতকালে সবচেয়ে বড় প্রযুক্তিগত ঝুঁকি হলো কনভেনশন। ঠান্ডা পরিবেশ থেকে কম্পিউটার বা ল্যাপটপ হঠাৎ উষ্ণ জায়গায় নিলে যন্ত্রের ভেতরে জলীয় বাষ্প জমে যায়। এই অদৃশ্য আর্দ্রতা মাদারবোর্ড, র‍্যাম বা স্টোরেজ ডিভাইসে শর্ট সার্কিটের কারণ হতে পারে। বিশেষ করে সকালে বা ভ্রমণের পর সঙ্গে সঙ্গে ডিভাইস চালু করাই এই সমস্যার প্রধান কারণ হিসেবে ধরা হয়।\nডেস্কটপ ও ল্যাপটপ\nএ সময় ল্যাপটপ ডেস্কটপের তুলনায় বেশি ঝুঁকিতে থাকে। ল্যাপটপে ব্যাটারি থাকে, যার কার্যক্ষমতা ঠান্ডায় দ্রুত কমে যায়। একই সঙ্গে ছোট ভেন্টিলেশন সিস্টেমের কারণে ভেতরের আর্দ্রতা সহজে বের হতে পারে না। অন্যদিকে ডেস্কটপ কম্পিউটার সাধারণত একটি নির্দিষ্ট স্থানে স্থাপন করা থাকে। এর কেস বড় হওয়ায় বাতাস চলাচলের সুযোগ বেশি এবং হঠাৎ তাপমাত্রা পরিবর্তনের ঝুঁকিও কম। ফলে শীতকালে ডেস্কটপ তুলনামূলকভাবে নিরাপদ।\nআর্দ্রতা ও ধুলো\nশীতকালে বাতাসে আর্দ্রতার মাত্রা তুলনামূলক বেশি থাকে। এই আর্দ্রতা ধুলোর সঙ্গে মিশে কম্পিউটারের ভেতরে জমে গিয়ে পোর্ট, ফ্যান ও সার্কিটে মরিচা ধরাতে পারে। এর ফলে যন্ত্রের গতি কমে যায় এবং অতিরিক্ত গরম হওয়ার সমস্যা দেখা দেয়।\nসতর্কতা ও করণীয়\nশীতকালে কম্পিউটার সুরক্ষিত রাখতে কিছু সহজ কিন্তু কার্যকর সতর্কতা মেনে চলা জরুরি—\nঠান্ডা জায়গা থেকে এনে সঙ্গে সঙ্গে কম্পিউটার চালু না করা।\nঅন্তত ৩০ থেকে ৬০ মিনিট স্বাভাবিক তাপমাত্রায় রেখে ব্যবহার করা।\nস্যাঁতসেঁতে ঘর এড়িয়ে চলা।\nল্যাপটপ ব্যাগে সিলিকা জেল ব্যবহার করা।\nনিয়মিত পোর্ট ও ফ্যান পরিষ্কার রাখা।\nসচেতনতাই সুরক্ষা\nবর্তমান সময়ে পড়াশোনা, অফিস ও ফ্রিল্যান্সিংয়ের মতো গুরুত্বপূর্ণ কাজ কম্পিউটারনির্ভর। শীতকালে সামান্য অসচেতনতা বড় আর্থিক ক্ষতি ডেকে আনতে পারে। তাই সময়মতো যত্ন ও সচেতন ব্যবহারই পারে কম্পিউটারকে দীর্ঘদিন কার্যক্ষম রাখতে। শীত যেমন মানুষের জন্য চ্যালেঞ্জ, তেমনি প্রযুক্তির জন্যও—এই বাস্তবতা মাথায় রেখে ব্যবহারকারীদের আরো সতর্ক হতে হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdjpst3swni5",
    "title": "কুমিল্লা- ৫ আসনে বিএনপি প্রার্থীর মনোনয়নপত্র সংগ্রহ",
    "publication_date": "2025-12-22T13:00:38+06:00",
    "keywords": "বিএনপি,কুমিল্লা,আমার-দেশ",
    "body": "কুমিল্লা- ৫ (বুড়িচং-ব্রাহ্মণপাড়া) আসনে বিএনপি প্রার্থী জসিম উদ্দিনের পক্ষে মনোনয়নপত্র ফরম সংগ্রহ করেছেন দক্ষিণ জেলা, মহানগর, বুড়িচং ও ব্রাহ্মণপাড়া উপজেলা বিএনপির নেতাকর্মীরা। রোববার বিকেল ৪টায় বুড়িচং উপজেলা নির্বাহী কর্মকর্তা মো. তানভীর হোসেনের কাছ থেকে এ ফরম সংগ্রহ করেন তারা।\nজসিম উদ্দিনের পক্ষে ফরম সংগ্রহ করেন কুমিল্লা দক্ষিণ জেলা বিএনপির সাধারণ সম্পাদক আশিকুর রহমান মাহমুদ ওয়াসিম, কুমিল্লা মহানগর বিএনপির সভাপতি উদবাতুল বারী আবু, কুমিল্লা দক্ষিণ জেলা বিএনপির সিনিয়র সহ-সভাপতি আমিরুজ্জামান আমির, কৃষকদলের আহবায়ক মোস্তফা জামান, বুড়িচং উপজেলা বিএনপির সাধারণ সম্পাদক কবির হোসেন, সাংগঠনিক সম্পাদক হুমায়ুন কবির বাবুলসহ উপজেলার অন্যান্য নেতাকর্মীরা।\nকুমিল্লা দক্ষিণ জেলা বিএনপির সাধারণ সম্পাদক আশিকুর রহমান মাহমুদ ওয়াসিম বলেন, হাজারো লড়াই সংগ্রামের পর আমরা একটি নির্বাচনের ধারপ্রান্তে এসেছি। আমাদের নেতা তারেক রহমান কুমিল্লা- ৫ আসনে বিএনপি থেকে হাজি জসিম উদ্দিনকে ধানের শীষের প্রার্থী হিসেবে নির্বাচিত করেছে। আমরা আজ তার পক্ষে মনোনয়ন ফরম সংগ্রহ করেছি। আপনারা এই আসনে হাজী জসিম উদ্দিনকে বিপুল ভোটে পাশ করে তারেক রহমানের হাতকে শক্তিশালী করার অনুরোধ করছি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/capital/amdoyp3ktjmsw",
    "title": "মেট্রোরেলের যাত্রীদের জন্য সুখবর",
    "publication_date": "2025-12-22T13:00:12+06:00",
    "keywords": "আমার-দেশ,মেট্রোরেল",
    "body": "যানজটের নগরী ঢাকায় জনগণের যাতায়াতকে সহজ করে দিয়েছে মেট্রোরেল। লাইনে দাঁড়ানো এড়াতে মেট্রোরেলের নিয়মিত যাত্রীরা ব্যবহার করে থাকেন র‍্যাপিড পাস বা এমআরটি পাস কার্ড।\nএর আগে এই কার্ড রিচার্জ করতে স্টেশনের নির্ধারিত কাউন্টারে দীর্ঘসময় লাইনে দাঁড়াতে হতো। কিন্তু এখন আর স্টেশনে না গিয়েই অনলাইনে কার্ড রিচার্জ করার সুবিধা চালু হয়েছে। ক্রেডিট কার্ড, বিকাশ, নগদ, রকেটসহ সব ধরনের অনলাইন ব্যাংকিংয়ের মাধ্যমে এখন খুব সহজেই রিচার্জ করা যাবে।\nবিকাশে রিচার্জের পদ্ধতি\nবিকাশ অ্যাপে ঢুকে সাজেশন সেকশন থেকে ‘মেট্রোরেল’ নির্বাচন করতে হবে।\nএরপর মোবাইলে https://www.rapidpass.com.bd/ ওয়েবসাইট খুলবে।\nনতুন হলে ‘নিবন্ধন’ অপশনে ক্লিক করে প্রয়োজনীয় তথ্য পূরণ ও ওটিপি দিয়ে নিবন্ধন সম্পন্ন করতে হবে। একবার নিবন্ধিত হলে পরবর্তী বার মোবাইল নম্বর বা ইমেইল ও পাসওয়ার্ড দিয়ে লগইন করা যাবে।\n‘রিচার্জ’ অপশনে গিয়ে র‍্যাপিড পাস বা এমআরটি পাস কার্ড নির্বাচন করে টাকা উল্লেখ করুন। ‘পে উইথ বিকাশ’ বাটনে ক্লিক করে বিকাশ নম্বর দিয়ে নিশ্চিত করুন, ভেরিফিকেশন কোড ও পিন প্রদান করুন। রিচার্জ সফল হলে মোবাইলে এসএমএস দিয়ে নিশ্চিতকরণ বার্তা আসবে।\nরিচার্জ সীমা ও ক্যাশব্যাক\nঅনলাইনে সর্বনিম্ন রিচার্জ ১০০ টাকা, সর্বোচ্চ ৫০০০ টাকা পর্যন্ত। বিকাশ ব্যবহার করলে ১০০ টাকা পর্যন্ত ক্যাশব্যাক পাওয়ার সুযোগ রয়েছে।\nনগদ, রকেট ও ক্রেডিট কার্ডে রিচার্জ\nবিকাশের পাশাপাশি নগদ, রকেট ও ক্রেডিট কার্ড ব্যবহার করেও অনলাইনে রিচার্জ করা যাবে। এজন্য https://www.rapidpass.com.bd/ ওয়েবসাইটে গিয়ে নির্দেশনা অনুসরণ করতে হবে।\nঅনলাইনে রিচার্জের শর্ত\nকার্ড এভিএম মেশিনে স্পর্শ করার আগে রিচার্জ ‘পেন্ডিং’ হিসেবে থাকবে। একবারে শুধুমাত্র একটি পেন্ডিং অনলাইন রিচার্জ থাকতে পারে। আগেরটি শেষ না হলে নতুন রিচার্জ করা যাবে না।\nব্ল্যাকলিস্টেড, রিফান্ডেড বা অবৈধ কার্ড রিচার্জ করা যাবে না। ব্যবহারকারী চাইলে রিচার্জের ৭ দিনের মধ্যে বাতিলের অনুরোধ করতে পারেন, তবে ৫% সার্ভিস চার্জ কেটে নেওয়া হবে।\nব্ল্যাকলিস্টে থাকা কার্ডের পেন্ডিং ট্রানজেকশনের ক্ষেত্রে রিফান্ডের সুযোগ আছে, তবে ৫% সার্ভিস চার্জ কেটে নেওয়া হয়। বর্তমানে রিফান্ড কার্যক্রম সাময়িক বন্ধ রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/information-technology/amdngaio8ryjj",
    "title": "শর্ট ভিডিও বনাম লং ভিডিও : কোন ফরম্যাট ভবিষ্যৎ বদলাবে?",
    "publication_date": "2025-12-22T12:58:50+06:00",
    "keywords": "আমার-দেশ,তথ্য-প্রযুক্তি",
    "body": "মোবাইল স্ক্রিনে আঙুল একবার টান দিলেই নতুন ভিডিও। কখনো ১৫ সেকেন্ডের হাসির ক্লিপ। কখনো ৩০ সেকেন্ডের তথ্য। আবার কখনো এক ঘণ্টার গভীর আলোচনা। ডিজিটাল দুনিয়ায় এখন দুটি ফরম্যাট মুখোমুখি দাঁড়িয়েÑশর্ট ভিডিও ও লং ভিডিও। একদিকে টিকটক, রিলস, শর্টসের দ্রুতগতির দাপট । অন্যদিকে ইউটিউবের দীর্ঘ ভিডিও। পডকাস্ট ও ডকুমেন্টারির গভীর উপস্থিতি। প্রশ্ন উঠছে—ভবিষ্যতে কোন ফরম্যাটই বা সবচেয়ে বেশি প্রভাব ফেলবে?\nশর্ট ভিডিওর জনপ্রিয়তা হঠাৎ করে আসেনি। মানুষের মনোযোগের সময় কমে আসছে। এই বাস্তবতাকে কেন্দ্র করেই শর্ট ভিডিওর উত্থান। ব্যস্ত জীবনে মানুষ দ্রুত কিছু দেখতে চায়। অল্প সময়ে বিনোদন বা তথ্য নিতে চায়। ১৫ থেকে ৬০ সেকেন্ডের ভিডিও সেই চাহিদা পূরণ করে। অ্যালগরিদমও এই ফরম্যাটকে জোরালোভাবে এগিয়ে নিচ্ছে, কারণ দর্শক একটির পর একটি ভিডিও দেখে সময় কাটাচ্ছেন। ফলে নতুন নির্মাতাদের জন্য শর্ট ভিডিও হয়ে উঠেছে দ্রুত পরিচিত হওয়ার সহজ রাস্তা।\nতবে শর্ট ভিডিও যতটা দ্রুত মনোযোগ ধরে। ততটাই দ্রুত ভুলিয়েও দেয়। একটি ভিডিও শেষ, সঙ্গে সঙ্গে আরেকটি। এভাবে গভীর কোনো বিষয় দর্শকের মনে স্থায়ী জায়গা করে নিতে পারে না। এখানে গল্পের গভীরতা কম। বিশ্লেষণের জায়গা সংকুচিত। ফলে শর্ট ভিডিও অনেক সময় ‘দ্রুত ভাইরাল, দ্রুত হারিয়ে যাওয়া’ কনটেন্টে পরিণত হয়। তবুও ব্র্যান্ডিং, ট্রেন্ড তৈরি এবং নতুন দর্শক টানার ক্ষেত্রে এই ফরম্যাটের শক্তি অস্বীকার করার সুযোগ নেই।\nঅন্যদিকে লং ভিডিও একেবারে ভিন্ন অভিজ্ঞতা দেয়। ১০ মিনিট, ৩০ মিনিট বা এক ঘণ্টার ভিডিও দর্শককে ধীরে ধীরে বিষয়টির ভেতরে নিয়ে যায়। এখানে থাকে ব্যাখ্যা, গল্প, আবেগ ও বিশ্লেষণ। শিক্ষামূলক কনটেন্ট, ডকুমেন্টারি, সাক্ষাৎকার ও পডকাস্ট। এসবের জন্য লং ভিডিওই সবচেয়ে কার্যকর মাধ্যম। দর্শক যখন সময় দিয়ে একটি লং ভিডিও দেখে, তখন নির্মাতার সঙ্গে তার একটি বিশ্বাসের সম্পর্ক তৈরি হয়। এই সম্পর্কই লয়্যাল অডিয়েন্স গড়ে তোলে।\nতবে লং ভিডিওর চ্যালেঞ্জও কম নয়। সবাই লম্বা ভিডিও দেখার ধৈর্য রাখে না। শুরুটা আকর্ষণীয় না হলে দর্শক প্রথম কয়েক মিনিটেই ভিডিও ছেড়ে দেয়। ফলে লং ভিডিওতে কনটেন্ট পরিকল্পনা, স্ক্রিপ্ট ও উপস্থাপনা অনেক বেশি গুরুত্বপূর্ণ। এখানে শুধু তথ্য দিলেই হয় না। গল্প বলার কৌশল জানতে হয়।\nবাস্তবে দেখা যাচ্ছে, ভবিষ্যৎ শুধু শর্ট বা শুধু লং—কোনোটার একক দখলে নেই। বরং দুই ফরম্যাট একে অন্যকে পরিপূরক করছে। অনেক নির্মাতা এখন লং ভিডিও থেকে ছোট ছোট অংশ কেটে শর্ট ভিডিও বানাচ্ছেন। শর্ট ভিডিও দিয়ে দর্শককে আকৃষ্ট করা হচ্ছে। আর লং ভিডিও দিয়ে গভীরভাবে ধরে রাখা হচ্ছে। এটিই হয়ে উঠছে সবচেয়ে কার্যকর কনটেন্ট কৌশল।\nডিজিটাল দুনিয়া মূলত বদলাচ্ছে দর্শকের অভ্যাসের সঙ্গে তাল মিলিয়ে। কেউ অফিসের বিরতিতে শর্ট ভিডিও দেখে সময় কাটান। আবার রাতে নিরিবিলি সময় লং ভিডিও দেখে শেখেন বা বিশ্লেষণ উপভোগ করেন। এই দুই চাহিদা একসঙ্গে বিদ্যমান। তাই ভবিষ্যৎ বদলাবে কোনো একটি ফরম্যাট নয়। বরং বদলাবে নির্মাতার কৌশল। কে কখন, কোন দর্শকের জন্য, কোন ফরম্যাট ব্যবহার করবেন—এই বোধই নির্ধারণ করবে সাফল্য।\nশেষ পর্যন্ত বলা যায়, শর্ট ভিডিও আমাদের দ্রুত থামায়। আর লং ভিডিও আমাদের গভীরে নেয়। একটিতে আছে গতি, অন্যটিতে আছে গভীরতা। ডিজিটাল ভবিষ্যৎ গড়বে এই দুয়ের সমন্বয়েই। যারা সময়ের সঙ্গে নিজেকে মানিয়ে নিতে পারবেন। তারাই এই পরিবর্তিত ভবিষ্যতের নেতৃত্ব দেবেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdtldpdmhorw",
    "title": "অভিবাসন বিরোধী অভিযানের বাজেট বাড়াচ্ছেন ট্রাম্প",
    "publication_date": "2025-12-22T12:53:40+06:00",
    "keywords": "যুক্তরাষ্ট্র,আমার-দেশ,অভিবাসন",
    "body": "আগামী বছরে অভিবাসন বিরোধী অভিযান আরো জোড়ালো করার প্রস্তুতি নিচ্ছে যুক্তরাষ্ট্র। ২০২৯ সালের সেপ্টেম্বর পর্যন্ত প্রায় সাড়ে তিন বছরের জন্য ১৭০ বিলিয়ন ডলার রাষ্ট্রীয় বরাদ্দ পাচ্ছে অভিযান পরিচালনাকারী দুই সংস্থা ইউএস ইমিগ্রেশন অ্যান্ড কাস্টমস এনফোর্সমেন্ট (আইসিই) এবং কাস্টমস অ্যান্ড বর্ডার প্রোটেকশন (সিবিপি)। খবর বার্তা সংস্থা রয়টার্সের।\nঅভিবাসন বিরোধী অভিযান আরো জোড়ালো করার অংশ হিসেবে বিভিন্ন কর্মক্ষেত্রে অভিযান চালানোর পরিকল্পনা করছেন মার্কিন প্রেসিডেন্ট ডোনাল্ড ট্রাম্প। প্রশাসনিক কর্মকর্তারা বলছেন, তারা নতুন করে আরো হাজার হাজার এজেন্ট নিয়োগ, নতুন আটক কেন্দ্র খোলা, এবং বৈধ কাগজপত্রবিহীন অভিবাসীদের খুঁজে বের করতে বেসরকারি প্রতিষ্ঠানগুলোর সঙ্গে অংশীদারিত্বের পরিকল্পনা করা হচ্ছে।\nট্রাম্পের কঠোর অভিবাসন নীতির কারণে সবচেয়ে বেশি ক্ষতিগ্রস্ত শহরগুলোর মধ্যে একটি মিয়ামি। ট্রাম্পের অভিবাসন নীতির ওপর মার্কিন জনসাধারণের সমর্থন দিন দিন কমছে। জড়িপ অনুযায়ী ট্রাম্পের অভিবাসন নীতির প্রতি সমর্থন গত মার্চের ৫০ শতাংশ থেকে কমে ডিসেম্বরের মাঝামাঝি সময়ে ৪১ শতাংশে নেমে এসেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/information-technology/amd7fsmfqtqig",
    "title": "জেন-এআই যেভাবে বদলে দিচ্ছে প্রযুক্তির দুনিয়া",
    "publication_date": "2025-12-22T12:52:00+06:00",
    "keywords": "আমার-দেশ,প্রযুক্তি",
    "body": "প্রযুক্তি বিশ্বে সাম্প্রতিক সময়ে যে বিষয়টি সবচেয়ে বেশি আলোচনায়, তা হলো কৃত্রিম বুদ্ধিমত্তা বা আর্টিফিশিয়াল ইন্টেলিজেন্স (এআই)। তবে এআইয়ের বিস্তৃত জগতের ভেতরে বর্তমানে যে প্রবণতাটি সবচেয়ে বেশি গুরুত্ব পাচ্ছে, তা হলো জেনারেটিভ এআই বা জেন-এআই। এই প্রযুক্তি শুধু তথ্যবিশ্লেষণেই সীমাবদ্ধ নয়, বরং মানুষের মতো সৃজনশীল কনটেন্ট তৈরি করার সক্ষমতার মাধ্যমে প্রযুক্তি খাতে এক নতুন যুগের সূচনা করেছে।\nদীর্ঘ কয়েক দশক ধরে কৃত্রিম বুদ্ধিমত্তা ব্যবহৃত হয়ে আসছে মূলত বিশ্লেষণী কাজে। বিশাল ডেটা সেট বিশ্লেষণ করে কোনো নির্দিষ্ট ধারা চিহ্নিত করা, ভবিষ্যৎ প্রবণতা অনুমান করা কিংবা স্বয়ংক্রিয় সিদ্ধান্ত গ্রহণে সহায়তা করাই ছিল এর প্রধান উদ্দেশ্য। ব্যাংকিং, স্বাস্থ্য, গবেষণা কিংবা ব্যবসায়িক বিশ্লেষণে এ ধরনের এআই উল্লেখযোগ্য অবদান রেখেছে।\nতবে প্রযুক্তির অগ্রগতির ধারাবাহিকতায় এআইয়ের সক্ষমতা এখন আর শুধু বিশ্লেষণের মধ্যে সীমাবদ্ধ নেই। এই পরিবর্তনের কেন্দ্রবিন্দুতে রয়েছে জেনারেটিভ এআই। এটি কৃত্রিম বুদ্ধিমত্তার এমন একটি রূপ, যা নতুন কিছু তৈরি করতে পারে। হোক তা লেখা, ছবি, ভিডিও, অডিও কিংবা ডিজাইন। মানুষের সৃজনশীল চিন্তা ও কল্পনার ধরনকে অনুকরণ করার ক্ষমতার কারণেই এই প্রযুক্তি দ্রুত জনপ্রিয়তা লাভ করছে।\nজিপিটি (Generative Pre-trained Transformer) ও মাল্টিমোডাল সিস্টেমের মতো আধুনিক জেনারেটিভ মডেলগুলো কনটেন্ট তৈরির প্রক্রিয়াকে সহজ এবং দ্রুত করে তুলেছে। সংবাদ লেখা, বিপণন কনটেন্ট, গ্রাফিক ডিজাইন কিংবা ভিডিও প্রোডাকশন—সব ক্ষেত্রেই এই প্রযুক্তির ব্যবহার বাড়ছে। একই সঙ্গে ইন্টারঅ্যাকটিভ ডিজিটাল অভিজ্ঞতা তৈরিতে জেনারেটিভ এআই নতুন নতুন সম্ভাবনার দ্বার খুলে দিচ্ছে।\nবিশেষজ্ঞদের মতে, জেনারেটিভ এআই উৎপাদনশীলতা বাড়ানোর পাশাপাশি সমস্যা সমাধানে কার্যকর ভূমিকা রাখছে। গ্রাহকের সঙ্গে যোগাযোগ উন্নত করা, ব্যক্তিগতকৃত সেবা দেওয়া কিংবা সৃজনশীল কাজে সময় ও খরচ কমানো—প্রায় সবখানেই এই প্রযুক্তির প্রভাব স্পষ্ট। ফলে করপোরেট প্রতিষ্ঠানগুলো তাদের কর্মক্ষেত্রে জেনারেটিভ এআই যুক্ত করার উদ্যোগ আরো বিস্তৃত করছে।\nতবে সম্ভাবনার পাশাপাশি কিছু চ্যালেঞ্জও রয়েছে। তথ্যের সঠিকতা, নৈতিক ব্যবহার এবং কর্মক্ষেত্রে মানুষের ভূমিকার বিষয়গুলো নিয়ে আলোচনা ও সচেতনতা জরুরি। তবু এটুকু নিশ্চিতভাবে বলা যায়, জেনারেটিভ এআই শুধু একটি সাময়িক ট্রেন্ড নয়; বরং ভবিষ্যতের প্রযুক্তি ব্যবস্থার অন্যতম প্রধান ভিত্তি হয়ে উঠছে।\nসবমিলিয়ে, কৃত্রিম বুদ্ধিমত্তার এই নতুন অধ্যায় প্রযুক্তি জগৎকে আরো গতিশীল ও সৃজনশীল করে তুলছে। প্রযুক্তি বিশ্লেষকরা মনে করছেন, মানুষের চিন্তা ও প্রযুক্তির মেলবন্ধনে গড়ে ওঠা এই জেনারেটিভ এআই আগামী দিনে আমাদের কাজ, জীবনযাপন ও যোগাযোগের ধরনকে নতুনভাবে সংজ্ঞায়িত করবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdvvjdgv2wgo",
    "title": "এবার এনসিপি নেতাকে প্রকাশ্যে গুলি",
    "publication_date": "2025-12-22T12:45:50+06:00",
    "keywords": "খুলনা,আমার-দেশ,গুলি,এনসিপি",
    "body": "জাতীয় নাগরিক পার্টির (এনসিপি) খুলনা বিভাগীয় কমিটির আহ্বায়ক মো. মোতালেব শিকদারকে প্রকাশ্যে গুলি করা হয়েছে। সোমবার (২২ ডিসেম্বর) দুপুর ১২টার দিকে গুলিবিদ্ধ হন তিনি। সোনাডাঙ্গা থানা এলাকায় এ ঘটনা ঘটে। তাকে উদ্ধার করে খুলনা মেডিকেল কলেজ হাসপাতালে নেওয়া হয়েছে।\nসোনাডাঙ্গা মডেল থানার অফিসার ইনচার্জ মো. রফিকুল ইসলাম ঘটনার সত্যতা নিশ্চিত করে জানান, দুর্বৃত্তদের ছোড়া একটি গুলি মোতালেব শিকদারের কানের পাশ দিয়ে ঢুকে বেরিয়ে যায়। তবে তিনি আশঙ্কামুক্ত রয়েছেন।\nএনসিপির যুগ্ম মুখ্য সংগঠক ডা. মাহমুদা মিতু ফেসবুক পোস্টে বলেন, ‘এনসিপির খুলনা বিভাগীয় প্রধান এবং শ্রমিক শক্তির কেন্দ্রীয় সংগঠক মোতালেব শিকদারের ওপর কিছুক্ষণ আগে গুলি চালানো হয়েছে। তাঁকে আশঙ্কাজনক অবস্থায় খুলনা মেডিকেল কলেজে নেওয়া হয়েছে।’\nপ্রাথমিকভাবে জানা গেছে, হামলার কারণ ও সংশ্লিষ্টদের বিষয়ে তদন্ত শুরু হয়েছে। পুলিশ ও সংশ্লিষ্ট কর্তৃপক্ষ এই ঘটনার বিষয়ে আনুষ্ঠানিক বিবৃতি প্রকাশের প্রস্তুতি নিচ্ছে। এনসিপির শীর্ষ নেতারা হামলার তীব্র নিন্দা জানিয়েছেন এবং দ্রুত তদন্ত ও অভিযুক্তদের শনাক্ত করার জন্য প্রশাসনের প্রতি আহ্বান জানিয়েছেন।\nএর আগে গত ১২ ডিসেম্বর দুপুর আনুমানিক ২টা ২০ মিনিটে পল্টন থানাধীন বক্স কালভার্ট রোডে অটোরিকশায় থাকা হাদিকে লক্ষ্য করে গুলি চালায় মোটরসাইকেলে থাকা দুষ্কৃতকারীরা। ওই ঘটনায় ১৪ ডিসেম্বর পল্টন থানায় ইনকিলাব মঞ্চের সদস্যসচিব আব্দুল্লাহ আল জাবের বাদী হয়ে পল্টন থানায় হত্যাচেষ্টার অভিযোগে মামলা দায়ের করেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdr1ptuqcbrn",
    "title": "চাটখিলে যুবলীগ নেতা মাসুদ রানা গ্রেপ্তার",
    "publication_date": "2025-12-22T12:44:04+06:00",
    "keywords": "আমার-দেশ,যুবলীগ,নোয়াখালী",
    "body": "নোয়াখালীর চাটখিলে যুবলীগের সদস্য মাসুদ রানাকে গ্রেপ্তার করা হয়েছে। থানা পুলিশ সূত্রে জানা যায়, কার্যক্রম নিষিদ্ধ থাকা যুবলীগ নেতা মাসুদ রানাকে বৈষম্যবিরোধী ছাত্র আন্দোলনের বিরুদ্ধে অভিযোগ থাকায় এবং বর্তমান রাষ্ট্রবিরোধী কার্যকলাপের অভিযোগ থাকায় তাকে গ্রেপ্তার করা হয়।\nরোববার রাত ১১টার তাকে চাটখিল পৌর শহরের ফতেপুর এলাকা থেকে গ্রেপ্তার করা হয়।\nস্থানীয় সূত্রে জানা যায়, মাসুদ রানা বিগত ৫ আগস্টের পর ফেসবুকসহ সামাজিক মাধ্যমে অন্তর্বর্তীকালীন সরকারের বিরুদ্ধে নানা প্রোপাগান্ডা ছড়িয়ে যাচ্ছে। তাকে গ্রেপ্তার করায় এলাকাবাসী সন্তোষ প্রকাশ করছে।\nচাটখিল থানার ভারপ্রাপ্ত কর্মকর্তা আবদুল মোন্নাফ গ্রেপ্তারের বিষয়টি নিশ্চিত করে বলেন, গ্রেপ্তারকৃত আসামিকে সোমবার সকালে তাকে জেলহাজতে প্রেরণ করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdpdr53y4wni",
    "title": "শাজাহান খানের বাড়ি ও ব্যবসাপ্রতিষ্ঠান পাহারায় যুবদল নেতা",
    "publication_date": "2025-12-22T12:37:17+06:00",
    "keywords": "আমার-দেশ,যুবদল,মাদারীপুর",
    "body": "মাদারীপুরে কার্যক্রম নিষিদ্ধ আওয়ামী লীগের কেন্দ্রীয় নেতা শাজাহান খানের বাড়ি এবং তার ভাইদের ব্যবসাপ্রতিষ্ঠানে পাহারায় কেন্দ্রীয় কমিটি থেকে কারণ দর্শানোর নোটিশ পেয়েছেন যুবদল নেতা ফারুক হোসেন ব্যাপারী। তিনি জেলা যুবদলের আহ্বায়ক।\nরোববার রা‌তে যুবদলের সহ-দপ্তর সম্পাদক মিনহাজুল ইসলাম ভূইয়ার সই করা নোটিশে তিন দিনের মধ্যে লিখিত জবাব দিতে বলা হয়েছে।\nস্থানীয় সূত্র জানায়, ইনকিলাব মঞ্চের মুখপাত্র ওসমান হাদির ওপর হামলার প্রতিবাদে শনিবার মাদারীপুরে বিক্ষোভ মিছিল ও গায়েবানা জানাজা অনুষ্ঠিত হয়। এর আগের দিন সামাজিক যোগাযোগ মাধ্যমে শাজাহান খানের ভাইদের ব্যবসাপ্রতিষ্ঠানের সামনে কর্মসূচির ডাক দেওয়া হলে বিষয়টি নিয়ে উদ্বেগ তৈরি হয়। বর্তমানে শাজাহান খান ও তার ছেলে আসিবুর রহমান খান কারাগারে রয়েছেন। তার ভাইয়েরা পলাতক থাকলেও মাদারীপুরে পরিবহন, আবাসিক হোটেল ও পেট্রোল পাম্পসহ বিভিন্ন ব্যবসাপ্রতিষ্ঠান সচল রয়েছে।\nএমন প্রেক্ষাপটে শনিবার সকালে যুবদল নেতা ফারুক হোসেন ব্যাপারীর নেতৃত্বে অন্তত ৪০–৫০ জন কর্মী শাজাহান খানের ভাই হাফিজুর রহমান জাচ্চু খানের একটি পেট্রোল পাম্পে অবস্থান নেন। এ সংক্রান্ত ছবি সামাজিক যোগাযোগ মাধ্যমে ছড়িয়ে পড়লে সমালোচনার সৃষ্টি হয়।\nনাম প্রকাশে অনিচ্ছুক বিএনপির এক নেতা দাবি করেন, আওয়ামী লীগ আমলে ফারুক ব্যাপারী শাজাহান খানের পরিবারের ঘনিষ্ঠ ছিলেন এবং আর্থিক লেনদেনের মাধ্যমে তাদের ব্যবসাপ্রতিষ্ঠানে পাহারার দায়িত্ব নিয়েছেন।\nজেলা বিএনপির আহ্বায়ক কমিটির জ্যেষ্ঠ সদস্য কে এম তোফাজ্জল হোসেন বলেন, ফারুক ব্যাপারীর কর্মকাণ্ড দলীয় ভাবমূর্তিকে ক্ষুণ্ন করেছে। অর্থের বিনিময়ে আওয়ামী লীগের একজন নেতার ব্যবসাপ্রতিষ্ঠান পাহারা দেওয়া গ্রহণযোগ্য নয়। কেন্দ্র থেকে তাকে শোকজ করা হয়েছে।\nঅভিযোগ প্রসঙ্গে ফারুক হোসেন ব্যাপারী বলেন, নাশকতার আশঙ্কায় পুলিশ ও প্রশাসনের অনুরোধে আমরা মাঠে ছিলাম। কোথাও নির্দিষ্টভাবে কারও ব্যবসাপ্রতিষ্ঠান পাহারা দিইনি। তৃতীয় পক্ষ যেন সহিংসতা করতে না পারে, সেটাই উদ্দেশ্য ছিল। বিষয়টি নিয়ে ভুলভাবে কেন্দ্রে উপস্থাপন করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd5nr3hcgmcz",
    "title": "নির্বাচনের আগে হাদি হত্যার বিচার করতে হবে",
    "publication_date": "2025-12-22T12:33:25+06:00",
    "keywords": "আমার-দেশ,ইনকিলাব-মঞ্চ",
    "body": "ইনকিলাব মঞ্চের সদস্যসচিব আবদুল্লাহ আল জাবের বলেছেন, নির্বাচনের আগে হাদি হত্যার বিচার করতে হবে। স্বরাষ্ট্র ও আইন উপদেষ্টার দায়িত্বহীনতায় দেশের এই অবস্থা। দায় এড়ানোর সুযোগ নেই।\nসোমবার (২২ ডিসেম্বর) দুপুর ১২টার দিকে শাহবাগে সংগঠনটির পক্ষ থেকে সংবাদ সম্মেলন তিনি এসব কথা বলেন।\nতিনি বলেন, জুলাই-পরবর্তী বাংলাদেশের জন্য ওসমান হাদি হত্যাকাণ্ড একটি বড় পরীক্ষা। এ ঘটনায় দৃশ্যমান ও কার্যকর পদক্ষেপ না নিলে রাষ্ট্রের ওপর জনগণের আস্থা আরো ক্ষতিগ্রস্ত হবে। এজন্য সুষ্ঠু তদন্ত ও বিচার নিশ্চিত করতে প্রয়োজনে আন্তর্জাতিক গোয়েন্দা সংস্থার সহায়তা নিতে হবে রাষ্ট্রকে।\nজাবের বলেন, বাংলাদেশের অতীতেও বিভিন্ন গুরুত্বপূর্ণ ঘটনায় আন্তর্জাতিক সহায়তা নেওয়া হয়েছে। ওসমান হাদির মতো একজন গুরুত্বপূর্ণ ব্যক্তির হত্যাকাণ্ডেও সেই পথ অনুসরণ করা প্রয়োজন। কারণ ওসমান হাদি ঢাকা-৮ আসনের একজন গুরুত্বপূর্ণ প্রার্থী ছিলেন এবং জুলাই-পরবর্তী সময়ে তিনি দেশের অন্যতম সাহসী কণ্ঠ হিসেবে পরিচিত ছিলেন। কোনো ভয়ভীতি ছাড়াই তিনি সবসময় সত্য কথা বলেছেন। বর্তমান সরকারব্যবস্থার যে আপাত স্থিতিশীলতা দেখা যাচ্ছে, এর পেছনেও ওসমান হাদির গুরুত্বপূর্ণ ভূমিকা রয়েছে।\nএর আগে রোববার (২১ ডিসেম্বর) রাত ৯টার দিকে ইনকিলাব মঞ্চের ফেসবুক পেজে দেওয়া এক পোস্টে বলা হয়, বিপুল জনসমাগম ও উচ্চকিত সম্মতির মধ্য দিয়ে ঘোষিত সংগঠনটির দুই দফা দাবির একটিও বাস্তবায়ন হয়নি। একই সঙ্গে অভিযোগ করা হয়, স্বরাষ্ট্র উপদেষ্টা ও সহ-স্বরাষ্ট্র উপদেষ্টা সংবাদ সম্মেলনে উপস্থিত থেকে কোনো ব্যাখ্যা দেননি।\nওই পোস্টে আরও দাবি করা হয়, সিভিল ও মিলিটারি গোয়েন্দা সংস্থার ওপর প্রধান উপদেষ্টার পূর্ণ কর্তৃত্ব প্রতিষ্ঠা করা হয়নি এবং এসব সংস্থায় থাকা ‘হাসিনার চরদের’ গ্রেপ্তার করা হয়নি। অ্যাডিশনাল আইজিপিকে দিয়ে সংবাদ সম্মেলন করিয়ে শহীদ ওসমান হাদির হত্যাকাণ্ডকে তুচ্ছ ও গুরুত্বহীন হিসেবে উপস্থাপন করা হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdhsujti3p8w",
    "title": "মনোনয়ন ফরম সংগ্রহ করলেন আসিফ মাহমুদ",
    "publication_date": "2025-12-22T12:33:04+06:00",
    "keywords": "নির্বাচন,আমার-দেশ",
    "body": "ত্রয়োদশ জাতীয় সংসদ নির্বাচনে প্রতিদ্বন্দ্বিতা করতে ঢাকা ১০ আসনের মনোনয়ন ফর্ম সংগ্রহ করেছেন আসিফ মাহমুদ সজীব ভূঁইয়া। ধানমন্ডি থানা নির্বাচন অফিসারের কার্যালয় থেকে সোমবার বেলা ১১টায় আসিফ মাহমুদ সজীব ভূঁইয়া আসন্ন ত্রয়োদশ জাতীয় সংসদ নির্বাচন উপলক্ষে মনোনয়ন ফর্ম সংগ্রহ করেন।\nগত ১০ ডিসেম্বর সন্ধ্যায় প্রধান উপদেষ্টা ড. মুহাম্মদ ইউনূসের সঙ্গে বৈঠক করে  অন্তর্বর্তী সরকারের উপদেষ্টা পরিষদে থাকা দুই ছাত্র প্রতিনিধি আসিফ মাহমুদ সজীব ভূঁইয়া ও মাহফুজ আলম পদত্যাগ করেন।\nএদিকে ঢাকা-১০ আসনে (ধানমন্ডি, কলাবাগান, নিউমার্কেট ও হাজারীবাগ) বিএনপির মনোনয়ন পেয়েছেন দলটির নির্বাহী কমিটির সদস্য শেখ রবিউল আলম। জাতীয় নাগরিক পার্টি (এনসিপি) এখন পর্যন্ত এই আসনে প্রার্থী ঘোষণা করেনি।\nঅন্যদিকে, এই আসনে জামায়াতের প্রার্থী সুপ্রিম কোর্টের আইনজীবী জসীম উদ্দিন সরকার। তিনি জামায়াতের কেন্দ্রীয় কর্মপরিষদ সদস্য।\nঅন্তর্বর্তী সরকারের উপদেষ্টা পদ ছেড়ে দেওয়া আসিফ ও মাহফুজ কোন দলে যোগ দিচ্ছেন তা নিয়ে নানা গুঞ্জন ছিল।\nগুরুত্বপূর্ণ পদ নিয়ে এনসিপিতে যোগ দেবেন, গণঅধিকার পরিষদে যোগ দিয়ে বিএনপি জোটের প্রার্থী হবেন, আসিফকে নিয়ে রাজনৈতিক অঙ্গনে এমন নানা গুঞ্জন থাকলেও গত ১২ ডিসেম্বর তিনি জানান, কোনো দল থেকে নয় স্বতন্ত্র লড়বেন তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdm4g68p91sp",
    "title": "থাই-কম্বোডিয়া সীমান্তে ফের সংঘাত, ঝুঁকিতে শান্তি আলোচনা",
    "publication_date": "2025-12-22T12:22:57+06:00",
    "keywords": "আমার-দেশ,থাইল্যান্ড,কম্বোডিয়া",
    "body": "থাইল্যান্ড-কম্বোডিয়া সীমান্তে নতুন করে সংঘাত শুরু হয়েছে। সোমবার ভোরে শুরু হওয়া সংঘর্ষের ফলে দুই প্রতিবেশী দেশের মধ্যে শান্তি স্থাপনে কূটনৈতিক প্রচেষ্টা ব্যাহত হওয়ার ঝুঁকি তৈরি হয়েছে। সংঘাত নিরসনের উপায় খুঁজতে মালয়েশিয়ায় বৈঠক করছেন আসিয়ানভুক্ত দেশগুলোর পররাষ্ট্রমন্ত্রীরা। খবর আল জাজিরার।\nআসিয়ানের বৈঠকে গত জুলাই মাসে মার্কিন প্রেসিডেন্ট ডোনাল্ড ট্রাম্পের মধ্যস্থতায় হওয়া যুদ্ধবিরতি পুনরুজ্জীবিত করার চেষ্টা করা হচ্ছে।\n৮ ডিসেম্বর পুনরায় যুদ্ধ শুরু হওয়ার পর থাইল্যান্ড ও কম্বোডিয়ার কর্মকর্তাদের মধ্যে এটিই প্রথম বৈঠক। নতুন করে সংঘর্ষের জন্য উভয় দেশ একে অপরকে দোষারোপ করছে। সংঘর্ষে গত ৮ ডিসেম্বর থেকে সীমান্তের উভয় পাশে কমপক্ষে ৪০ জন নিহত এবং প্রায় দশ লাখ মানুষ বাস্তুচ্যুত হয়েছে।\nকম্বোডিয়ার জাতীয় প্রতিরক্ষা মন্ত্রণালয় জানিয়েছে, সোমবার বান্টে মিনচে প্রদেশে চারটি বোমা হামলা করেছে থাইল্যান্ড এবং প্রে চান এলাকায় ‘বিষাক্ত গ্যাস’ নিক্ষেপ করেছে।\nমন্ত্রণালয় জানায়, কম্বোডিয়ার সেনাবাহিনী পরিস্থিতি নিবিড়ভাবে পর্যবেক্ষণ করছে। তারা আক্রমণকারীদের প্রতিরোধ করতে অবিচল রয়েছে।\nসেনাবাহিনীর বরাত দিয়ে কম্বোডিয়ার গণমাধ্যম বাটামবাং প্রদেশের বেশ কয়েকটি এলাকায় গোলাবর্ষণের খবর দিয়েছে, এতে কমপক্ষে একজন বেসামরিক নাগরিক আহত হয়েছে।\nথাইল্যান্ডের মর্নিং নিউজ টিভি-৩ সোমবার ভোরে সা কায়েও প্রদেশে ‘গোলা বিনিময় হওয়ার খবর দিয়েছে। তবে থাই সরকার নতুন করে সংঘাতের বিষয়ে এখনো কোনো মন্তব্য করেনি।\nএর আগে কম্বোডিয়ার প্রধানমন্ত্রীর জানায়, রোববার সন্ধ্যা পর্যন্ত সীমান্তের ওপারে আনুমানিক পাঁচ লাখ ২৫ হাজার বেসামরিক মানুষ বাস্তুচ্যুত হয়েছে। আর থাই কর্তৃপক্ষ জানিয়েছে, তাদের অঞ্চলে চার লাখ মানুষ বাস্তুচ্যুত হয়েছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/nature-environment/amdedm3scmx1j",
    "title": "আগামী ৫ দিন আবহাওয়া কেমন থাকবে, জানাল অধিদপ্তর",
    "publication_date": "2025-12-22T12:22:22+06:00",
    "keywords": "আমার-দেশ,আবহাওয়া-অধিদপ্তর",
    "body": "আগামী ৫ দিন সারাদেশে তাপমাত্রা কখনো বাড়বে, কখনো কমবে, আবার কখনো অপরিবর্তিত থাকতে পারে। এছাড়া কোথাও কোথাও ঘন কুয়াশাও পড়তে পারে বলেও পূর্বাভাস রয়েছে।\nসোমবার সকাল ৯টা থেকে পরবর্তী ১২০ ঘণ্টার জন্য দেওয়া পূর্বাভাসে এ তথ্য জানিয়েছে আবহাওয়া অধিদপ্তর।\nপূর্বাভাসে বলা হয়েছে, আগামীকাল মঙ্গলবার সকাল ৯টা পর্যন্ত অস্থায়ীভাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে। পাশাপাশি মধ্যরাত থেকে সকাল পর্যন্ত সারা দেশের কোথাও কোথাও মাঝারি থেকে ঘন কুয়াশা পড়তে পারে। এছাড়া সারা দেশে রাত ও দিনের তাপমাত্রা প্রায় অপরিবর্তিত থাকতে পারে।\nআগামীকাল সোমবার সকাল ৯টা থেকে পরবর্তী ২৪ ঘণ্টায় অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে।\nএছাড়া মধ্যরাত থেকে সকাল পর্যন্ত দেশের কোথাও কোথাও মাঝারি থেকে ঘন কুয়াশা পড়তে পারে। সেই সঙ্গে রাত ও দিনের তাপমাত্রা সামান্য কমতে পারে।\nআবহাওয়া অফিস জানায়, আগামী বুধবার সকাল ৯টা থেকে পরবর্তী ২৪ ঘণ্টায় অস্থায়ীভাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে। এদিন শেষরাত থেকে সকাল পর্যন্ত দেশের নদী অববাহিকায় কোথাও কোথাও মাঝারি থেকে ঘন কুয়াশা ও দেশের অন্যত্র কোথাও কোথাও হালকা থেকে মাঝারি ধরনের কুয়াশা পড়তে পারে। এছাড়া সারা দেশে রাত ও দিনের তাপমাত্রা প্রায় অপরিবর্তিত থাকতে পারে।\nপূর্বাভাসে আরো বলা হয়েছে, আগামী বৃহস্পতিবার সকাল ৯টা থেকে পরবর্তী ২৪ ঘণ্টায় অস্থায়ীতাবে আংশিক মেঘলা আকাশসহ সারাদেশের আবহাওয়া শুষ্ক থাকতে পারে। এসময় মধ্যরাত থেকে সকাল পর্যন্ত সারা দেশের কোথাও কোথাও মাঝারি থেকে ঘন কুয়াশা পড়তে পারে। সেই সঙ্গে সারা দেশে রাত ও দিনের তাপমাত্রা সামান্য কমতে পারে।\nপরদিন শুক্রবার সকাল ৯টা থেকে পরবর্তী ২৪ ঘণ্টায় অস্থায়ীভাবে আংশিক মেঘলা আকাশসহ সারা দেশের আবহাওয়া শুষ্ক থাকতে পারে।\nএদিন মধ্যরাত থেকে সকাল পর্যন্ত সারা দেশের কোথাও কোথাও মাঝারি থেকে ঘন কুয়াশা পড়তে পারে। এছাড়া সারা দেশে রাত ও দিনের তাপমাত্রা প্রায় অপরিবর্তিত থাকতে পারে।\nবর্ধিত দিনের আবহাওয়ার অবস্থা সম্পর্কে বলা হয়েছে, এ সময়ের মধ্যে উল্লেখযোগ্য পরিবর্তনের সম্ভাবনা নেই।\nআবহাওয়া অফিস জানায়, উপমহাদেশীয় উচ্চচাপ বলয়ের বর্ধিতাংশ পশ্চিমবঙ্গ এবং তৎসংলগ্ন এলাকায় অবস্থান করছে। মৌসুমের স্বাভাবিক লঘুচাপ দক্ষিণ বঙ্গোপসাগরে অবস্থান করছে, এর একটি বর্ধিতাংশ উত্তরপূর্ব বলোপসাগর পর্যন্ত বিস্তৃত রয়েছে।\nএদিকে গতকাল রবিবার সকাল ৬টা থেকে আজ সকাল ৬টা পর্যন্ত দেশের সর্বনিম্ন তাপমাত্রা রেকর্ড করা হয়েছে চুয়াডাঙ্গায় ১১.৭ ডিগ্রি সেলসিয়াস। এ সময়ের মধ্যে সর্বোচ্চ তাপমাত্রা ছিল কক্সবাজারের টেকনাফে ৩০.৮ ডিগ্রি সেলসিয়াস।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amd4kd1ylamaf",
    "title": "সংসদ নির্বাচন ও জনপ্রত্যাশা",
    "publication_date": "2025-12-22T12:05:23+06:00",
    "keywords": "ত্রয়োদশ-সংসদ-নির্বাচন",
    "body": "বাংলাদেশ আজ ইতিহাসের এক সন্ধিক্ষণে দাঁড়িয়ে আছে। দেশের সমগ্র জনগণ একটি নতুন বাংলাদেশের স্বপ্ন দেখছে। এমন বাস্তবতায় আসন্ন জাতীয় সংসদ নির্বাচনের প্রেক্ষাপটে নানা দৃষ্টিকোণ থেকে জনগণের প্রত্যাশার বিষয়ে বিশদ আলোচনা ও পর্যালোচনার প্রয়োজন রয়েছে।\nআমার মতে, সমসাময়িক জনপ্রত্যাশাকে তিনটি আঙ্গিক থেকে দেখা উচিত।প্রথমত,বাংলাদেশের আর্থসামাজিক বাস্তবতায় বিভিন্ন শ্রেণি-পেশার মানুষদের, বিশেষত দেশের পিছিয়ে পড়া জনগোষ্ঠীর, বেশ কিছু যৌক্তিক প্রত্যাশা রয়েছে। সঠিক নেতৃত্ব ও ব্যবস্থাপনার মাধ্যমে এবং যৌক্তিক অগ্রাধিকার নির্ধারণের মাধ্যমে এসব প্রত্যাশার অধিকাংশই পূরণ করা সম্ভব।দ্বিতীয়ত,শেখ হাসিনার দেড় দশকের ফ্যাসিবাদী শাসনের ফলে রাষ্ট্রের প্রতিটি প্রতিষ্ঠান ভেঙে পড়েছে, সমাজের নৈতিক অবকাঠামো (moral fabric) ব্যাপকভাবে ক্ষতিগ্রস্ত হয়েছে এবং বিবেকহীনতা ও অমানবিকতাকে ভয়ংকরভাবে normalize করা হয়েছে। জগদ্দল পাথরের মতো জাতির বুকে চেপে বসা ফ্যাসিবাদী শাসনের অবসান হলেও, রাষ্ট্রকাঠামো পুনর্গঠনে কিংবা সমাজের নৈতিক অবকাঠামো পুনরুদ্ধারে বিগত ১৬ মাসে যথেষ্ট অগ্রগতি হয়নি। আসন্ন জাতীয় সংসদ নির্বাচনের পর নতুন সরকারের কাছে জনগণ এ বিষয়ে সুদৃঢ় ও কার্যকর পদক্ষেপ প্রত্যাশা করে।তৃতীয়ত,রক্তক্ষয়ী জুলাই গণঅভ্যুত্থানে দেশের আপামর জনগণ রাষ্ট্রের কাছ থেকে যেই মাত্রার নির্মমতা ও অমানবিকতা প্রত্যক্ষ করেছে, তার প্রতিক্রিয়ায় বেশ কিছু নতুন নতুন জনপ্রত্যাশারও জন্ম হয়েছে। দুর্ভাগ্যজনক হলেও এটি সত্য, হাসিনার নির্মমতা ও অমানবিকতা জনগোষ্ঠীর উল্লেখযোগ্য একটি অংশকে রাষ্ট্রব্যবস্থা এবং রাজনৈতিক প্রক্রিয়ার প্রতি চূড়ান্ত মাত্রায় আস্থাহীন করে তুলেছে। তারা এখন অন্তহীন সংস্কারের দ্বিধাদ্বন্দ্বে (Reform Dilemmas) আক্রান্ত। আস্থাহীনতা থেকে উদ্ভূত সংস্কারবিষয়ক অনেক জনপ্রত্যাশা internally inconsistent, বাস্তবতার বিবেচনায় fanciful এবং দীর্ঘ মেয়াদে counterproductive। এতৎসত্ত্বেও এসব সংস্কার-ভাবনার জন্ম অস্বাভাবিক নয়। রক্তক্ষয়ী পটপরিবর্তনের পর পৃথিবীর বিভিন্ন দেশেই স্বল্প মেয়াদে এমনটি ঘটেছে। বাংলাদেশের দুর্ভাগ্যজনক বাস্তবতা হলো ফ্যাসিবাদবিরোধী সব রাজনৈতিক শক্তি বিগত ১৬ মাসে সংস্কারের দ্বিধাদ্বন্দ্ব ও আস্থাহীনতা নিরসনে যথেষ্ট দায়িত্বশীলতার পরিচয় দিতে পারেনি। বরং বেশ কিছু রাজনৈতিক শক্তি ও সুযোগসন্ধানী মহল জাতীয় স্বার্থের চেয়ে ক্ষুদ্র দলীয় এবং গোষ্ঠী স্বার্থে ওই দ্বিধাদ্বন্দ্ব ও আস্থাহীনতা বৃদ্ধিতে অবদান রেখেছে। এমন প্রেক্ষাপটে জুলাই-উদ্ভূত জনপ্রত্যাশা নির্বাচন-পরবর্তী নতুন সরকারের জন্য একটি অগ্নিপরীক্ষা। অত্যন্ত সংবেদনশীল এসব জনপ্রত্যাশা পূরণে নতুন সরকারকে দৃঢ় নৈতিক নেতৃত্ব ও রাজনৈতিক প্রজ্ঞার পরিচয় দিতে হবে এবং যথাসম্ভব সর্বোচ্চসংখ্যক অংশীজনকে আস্থায় নিতে হবে।\nপ্রেক্ষাপটগত এতসব চ্যালেঞ্জের মধ্যেও আমরা সফল গণতান্ত্রিক উত্তরণের স্বপ্ন দেখি। শহীদ প্রেসিডেন্ট জিয়াউর রহমান অনেকটা একই ধরনের চ্যালেঞ্জের মোকাবিলায় সফলভাবে একটি নতুন বাংলাদেশ বিনির্মাণ করেছিলেন। সেই অনুপ্রেরণায় পরবর্তী সরকারও সফল হবে বলে আমরা দৃঢ়ভাবে আশাবাদী।\nঅগ্রাধিকার-১\nরাষ্ট্রব্যবস্থা, গণতন্ত্র ও রাজনৈতিক প্রক্রিয়ার প্রতি জনগণের পুনঃপ্রতিষ্ঠার জন্য নিম্নোক্ত বিষয়গুলো আলোচনা করা যায় :\nআস্থাহীনতার কারণ\nক. হাসিনার ফ্যাসিবাদী শাসন; খ. জুলাই গণঅভ্যুত্থান-পরবর্তী বাস্তবতা; গ. গণতন্ত্রের প্রাতিষ্ঠানিকীকরণের অভাব ও ঘ. দুর্নীতি।\nঐতিহাসিকভাবেই বাংলাদেশে গণতন্ত্রের প্রাতিষ্ঠানিক ভিত্তি সুসংহত নয়। উপরন্তু, দেশের বিপুলসংখ্যক তরুণ জনগোষ্ঠী ন্যূনতম মাত্রার গণতন্ত্রও প্রত্যক্ষ করেনি। নতুন সরকারকে গণতন্ত্রের প্রাতিষ্ঠানিকীকরণে বিশেষভাবে উদ্যোগী হতে হবে। জনগণ শক্তিশালী গণতন্ত্রের প্রকৃত সৌন্দর্য ও সুফল ভোগ করলে, রাষ্ট্রের ওপর নাগরিকদের ন্যায্য মালিকানা প্রতিষ্ঠিত হবে। জনগণের মানবিক মর্যাদা পুনরুদ্ধার হবে। ফলে, আস্থাহীনতার সংকট দূর হবে।\nএকই সঙ্গে গতানুগতিক রাজনৈতিক চর্চার বাইরে বেরিয়ে নতুন বাংলাদেশের জন্য নতুন ধারার রাজনীতি বিনির্মাণ করতে হবে।\nকর্মকৌশল\nÑআইনের শাসন ও মানবাধিকার সমুন্নত রাখা।\nÑসুশাসন।\nÑদুর্নীতির প্রতি শূন্য সহনশীলতা (দুর্নীতি দমনের ব্যাপারে দুদকের ওপর একক নির্ভরশীলতা যথেষ্ট নয়; সরকারিভাবে ও দলীয়ভাবে দুর্নীতি চিহ্নিতকরণে বিশেষ মেকানিজম গড়ে তুলতে হবে)।\nÑরাষ্ট্রকাঠামো পুনর্গঠন ও রাষ্ট্রের প্রতিষ্ঠানগুলোর প্রতি জন-আস্থা প্রতিষ্ঠা।\nÑরাজনৈতিক সংস্কৃতির উন্নয়ন (বিশেষত. রাজনৈতিক প্রতিপক্ষের প্রতি শিষ্টাচার ও সৌজন্যবোধ, ‘প্রতিশোধের রাজনীতি’র অবসান, আক্রমণাত্মক বক্তব্য এবং সহিংসতা পরিহার করে গঠনমূলক ও আদর্শভিত্তিক রাজনীতি বিনির্মাণ)\nঅগ্রাধিকার-২\nঅর্থনৈতিক স্থিতিশীলতা ও ন্যায়বিচার\nহাসিনার ফ্যাসিবাদী শাসনামলে মুষ্টিমেয় সুবিধাভোগীর পুঁজিবাদ (crony-capitalism) ব্যাপক দুর্নীতি ও অর্থপাচারের মাধ্যমে রাষ্ট্রের সামগ্রিক অর্থনৈতিক নিরাপত্তাকে দীর্ঘ মেয়াদে ঝুঁকিপূর্ণ করে তুলেছে। জীবনযাত্রার ব্যয়ের ক্ষেত্রে সাধারণ জনগণ মারাত্মক সংকটের সম্মুখীন হয়েছে। শ্রমবাজারে প্রবেশকারী তরুণদের ন্যায়সংগত সুযোগ সংকুচিত হয়েছে।\nকর্মকৌশল\nÑরাষ্ট্রীয় অর্থনৈতিক ব্যবস্থার গণতন্ত্রায়ণ।\nÑভারসাম্যমূলক নীতিকৌশলের মাধ্যমে রাষ্ট্রের সামগ্রিক অর্থনৈতিক নিরাপত্তাকে সুসংহতকরণ।\nÑকর্মসংস্থানের সুযোগ সম্প্রসারণ এবং আত্মকর্মসংস্থানের জন্য ঋণ সুবিধা নিশ্চিতকরণ।\nÑচাকরিতে মেধাভিত্তিক নিয়োগ।\nঅগ্রাধিকার-৩\nশিক্ষার গুণগত মানোন্নয়ন\nবিগত বছরগুলোয় সুষ্ঠু পরিকল্পনা ও ব্যবস্থাপনার অভাবে এবং জনতুষ্টিবাদী নীতিকৌশলের কারণে দেশের সামগ্রিক শিক্ষাব্যবস্থায় গুরুতরভাবে মানের অবনতি হয়েছে। শিক্ষার গুণগত মানোন্নয়নে নতুন সরকারকে তাই বিশেষভাবে উদ্যোগী হতে হবে।\nইতোমধ্যে বিএনপি দলীয়ভাবে যেসব পরিকল্পনা নিয়েছে, তা অত্যন্ত আশাব্যঞ্জক। বিশেষত, শিক্ষকতায় মেধাবী তরুণদের উদ্বুদ্ধকরণ, ‘ওয়ান টিচার, ওয়ান ট্যাব’, ‘মাল্টিমিডিয়া ক্লাসরুম স্থাপন’, ‘বাধ্যতামূলক কারিগরি শিক্ষা’ ও ‘বাধ্যতামূলক তৃতীয় ভাষা শিক্ষা’Ñশুধু জনপ্রত্যাশাকে প্রতিফলিত করে না, বরং জনগণের মধ্যে গুণগত শিক্ষা বিষয়ে নতুন স্বপ্নের জন্ম দেবে।\nএ কথা অনস্বীকার্য যে, শিক্ষার গুণগত মানোন্নয়নে প্রাথমিক ও মাধ্যমিক স্তরের শিক্ষায় সর্বাধিক গুরুত্ব আরোপ করা উচিত। পাশাপাশি উচ্চশিক্ষার ক্ষেত্রেও সীমিত পরিসরে বেশ কিছু উদ্যোগ নেওয়া যেতে পারে। যেমন :\nÑএক বা একাধিক বিশ্ববিদ্যালয়কে গবেষণামুখী centre of excellence হিসেবে গড়ে তোলা।\nÑবিশ্ববিদ্যালয়ের মেধাবী শিক্ষার্থীদের জন্য রাষ্ট্রীয় খরচে বিশ্বসেরা প্রতিষ্ঠানগুলোয় মাস্টার্স ও পিএইচডি বৃত্তির ব্যবস্থা করা।\nঅগ্রাধিকার-৪\nস্বাস্থ্যসেবার মানোন্নয়ন\nবর্তমানে শহর ও গ্রামীণ এলাকার স্বাস্থ্যসেবার মানে বিস্তর ফারাক রয়েছে। সাধারণ মানুষ, বিশেষ করে দরিদ্র জনগোষ্ঠীর জন্য মানসম্মত সেবা এখনো দুষ্প্রাপ্য। চিকিৎসার পেছনে ব্যক্তিগত খরচ (Out-of-Pocket Expenditure) এখনো বিশ্বের মধ্যে অন্যতম সর্বোচ্চ, যা নিম্ন ও মধ্যবিত্ত পরিবারগুলোর ওপর চরম অর্থনৈতিক চাপ সৃষ্টি করে। সর্বোপরি, স্বাস্থ্যসেবা ব্যবস্থাপনায় রোগীর আস্থার সংকট বিদ্যমান।\nকর্মকৌশল\nÑমানসম্মত স্বাস্থ্যসেবা সম্প্রসারণের মাধ্যমে অঞ্চলভিত্তিক বৈষম্য কমিয়ে আনা।\nÑOut-of-Pocket Expenditure কমিয়ে আনা [বিশেষত, দরিদ্র জনগোষ্ঠীর জন্য ও ব্যয়বহুল চিকিৎসার ক্ষেত্রে]\nÑস্বাস্থ্যসেবায় জবাবদিহি নিশ্চিতকরণ।\nÑইতোমধ্যে বিএনপি দলীয়ভাবে যেসব পরিকল্পনা নিয়েছে, তা অত্যন্ত আশাব্যঞ্জক। বিশেষত, ‘প্রাণঘাতী রোগের চিকিৎসায় পাবলিক প্রাইভেট পার্টনারশিপ’ বাংলাদেশের স্বাস্থ্য ব্যবস্থাপনায় একটি যুগান্তকারী পদক্ষেপ হিসেবে বিবেচিত হবে এবং দেশের সাধারণ জনগণ ব্যাপকভাবে উপকৃত হবে।\nঅগ্রাধিকার-৫\nআওয়ামী শাসনামলের গুরুতর অবিচার ও নিপীড়নের জন্য দায়ীদের জবাবদিহি (Accountability) নিশ্চিত করা। একই সঙ্গে, অন্যায় ও প্রতিশোধমূলক বিচার প্রক্রিয়া যেন সমাজে নতুন করে বিভেদ সৃষ্টি করতে না পারে, সে বিষয়ে সচেষ্ট থাকা।\nআসন্ন নির্বাচনটি নির্ধারণ করবে অভ্যুত্থান-পরবর্তী সময়ে রাষ্ট্র কোন পথে চালিত হবে। এটি শুধু নতুন সরকার গঠন নয়, বরং এটি সবাইকে সঙ্গে নিয়ে গণতন্ত্রের মৌলিক নীতি ও প্রতিষ্ঠানগুলোকে শক্তিশালী করার এক অগ্নিপরীক্ষা। স্পর্শকাতর এই সময়ে আমরা যদি জনপ্রত্যাশা পূরণে যথেষ্ট সচেষ্ট না হই, তবে জাতির জীবনে ভয়াবহ ও অনিশ্চিত রাজনৈতিক বিপর্যয়ের আশঙ্কা রয়েছে।\nলেখক : ঢাবির আইন বিভাগের অধ্যাপক ও সাবেক উপ-আইন অনুষদ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdkmj2esi4ao",
    "title": "বাংলাদেশের বিদ্যমান রাজনৈতিক সংকটের গোড়ার কথা",
    "publication_date": "2025-12-22T12:02:15+06:00",
    "keywords": "আমার-দেশ",
    "body": "বাংলাদেশের সামগ্রিক, অর্থাৎ সামাজিক, রাজনৈতিক, অর্থনৈতিক সংকটটি যে সবেমাত্র বা অতিসম্প্রতি ঘটেছে বা প্রকাশিত অথবা দৃশ্যমান হয়েছেÑএটা নয়। এমনকি এটিও বলা চলে, এই অঞ্চলের অর্থাৎ ব্রিটিশ ভারতভুক্ত দেশগুলোর ক্ষেত্রেও এ কথাটি প্রযোজ্য। তবে, আমাদের সংকটটি হচ্ছেÑকখনোই আমরা আমাদের সংকটের গোড়ায় যাইনি। এই লেখাটিসহ ভবিষ্যতের কয়েকটি লেখায় সংকটের মূল উদঘাটনের চেষ্টা করা হবে।\nঔপনিবেশিক সাম্রাজ্য বা রাষ্ট্রশক্তিগুলো সব সময়ই চেষ্টা করেছে, যে দেশটি বা ভূখণ্ডটি ঔপনিবেশিকতার অধীন করা সম্ভব হয়েছে, তাকে লুণ্ঠন করা। আর এর জন্য যেসব শোষণ-শাসন সম্ভব, তা তারা করেছে। এর জন্য কর, খাজনার নামে যত বেশি বর্বরতা, রক্তপাত করা সম্ভবÑতার সবই তারা করেছে। অর্থাৎ এক কথায় বলা যায়, ঔপনিবেশিকতার অপর নাম ‘লুণ্ঠন’। আর এই লুণ্ঠন এবং ঔপনিবেশিক দস্যুতার মাধ্যমে যা যা করা দরকার, তার সবই তারা করেছে এবং এগুলো অনেকেরই জানা। এও জানা, ব্রিটিশ ঔপনিবেশিকতা বাংলার শিল্প, অর্থনীতি ধ্বংস করে গড়ে তুলেছে শিল্পবিপ্লব, মুঘল আমলে সেচভিত্তিক কৃষিব্যবস্থাকে ধ্বংস করে দিয়ে সৃষ্টি করা হয়েছে খাদ্যসংকটে জর্জরিত এবং আমদানিনির্ভর খাদ্য ও কৃষিব্যবস্থা। এ কথা এখনো মনে রাখতে হবে, বাংলাদেশ কৃষিভূমিনির্ভর একটি দেশ। এই ব্যবস্থাকে কয়েক শতাব্দী আগে স্থায়ীভাবে ধ্বংস করার জন্য উচ্চমাত্রার ভূমিকর আরোপ, ব্রিটিশ কাপড় শিল্পোৎপাদনের জন্য প্রয়োজনীয় নীলপ্রাপ্তির লক্ষ্যে নীল চাষে বাধ্য করাসহ নানা বর্বর ব্যবস্থা চালু করেছিল ঔপনিবেশিক ব্রিটিশ ইস্ট ইন্ডিয়া কোম্পানি এবং পরবর্তীকালে ব্রিটিশ সাম্রাজ্য। এসব অনেকেরই হয়তো জানা। তবে অঙ্কের বা আর্থিক ক্ষতির ক্ষেত্রে কতটাÑতার হিসাবপত্র থাকলেও সে বিষয়ে বিস্তারিত আলোচনা এই মুহূর্তে করা বাঞ্ছনীয় মনে করছি না। সময়-সুযোগ মতো এ বিষয়ে বিস্তারিত আলোচনার ইচ্ছা রইল।\nভূমি, কৃষি এ বিষয়গুলো এ লেখায় বারবার আসবে। কারণ, বাংলাদেশের রাজনৈতিক সংকটটির মূল কারণ আলোচনায় এ বিষয়গুলো জরুরি। এ অঞ্চলের অর্থাৎ বাংলাদেশের রাজনৈতিক সংকটটির শুরুর কারণ হিসেবে দুটো বিষয় আলোচনা অনিবার্য এবং জরুরি। এক. ১৭৬০-এর দশক থেকে শুরু হওয়া কৃষক আন্দোলন এবং সংগ্রাম। দুই. ১৭৯৩ সালের ভূমির চিরস্থায়ী বন্দোবস্ত। চিরস্থায়ী বন্দোবস্তকে অনেকে না বুঝে অথবা কুমতলবে ভূমিব্যবস্থার বিষয় বলে বয়ান দিয়ে যাচ্ছেন। চিরস্থায়ী বন্দোবস্তকে বড়মাত্রার ‘রাজনৈতিক ঘটনা’ হিসেবে যদি বিবেচনা করা না হয়Ñতবে তা হবে এক ঐতিহাসিক ভ্রান্তি এবং তাহলে কোনো হিসেবেই রাজনৈতিক সংকটের গোড়া বা মূল কারণ এবং প্রেক্ষাপটটি খুঁজে বের করা সম্ভব হবে না।\n১৭৫৭ সালে পলাশীর যুদ্ধটিও যে শুধু নবাব সিরাজ-উদ-দৌলার সঙ্গে ব্রিটিশদের লড়াইÑসে বিষয়টিও বোধ করি ঠিক নয়। বাংলাসহ পুরো ভারতে তখন মূলত পর্তুগিজ, ফরাসিসহ বেশ কিছু ঔপনিবেশিক ব্যবসায়ী গোষ্ঠী বা কোম্পানি ছিল। তাদের মধ্যেও যে আধিপত্য প্রতিষ্ঠার দ্বন্দ্ব ছিলÑতাও ঐতিহাসিক সত্য। এর মধ্যে ব্রিটিশরা ছিল এগিয়ে। পলাশীর যুদ্ধের অন্যতম একটি কারণ ছিল ঔপনিবেশিক শক্তির দ্বন্দ্ব এবং কর্তৃত্ব প্রতিষ্ঠার লড়াই। সিরাজ-উদ-দৌলার পরাজয়ের মধ্য দিয়ে ‘আনুষ্ঠানিকভাবে’ ব্রিটিশরা মুঘল বাংলা সুবাহ (প্রদেশ বা অঞ্চল, যা বাংলা, বিহার, ওড়িশা নিয়ে গঠিত) দখল করে নেয়।\nকিন্তু উল্লেখযোগ্য ঘটনাটি ঘটেÑকৃষকশ্রেণি আসল বিষয়টি স্বল্পকালেই খুবই দৃঢ়ভাবে বুঝতে পারে। অর্থাৎ ঔপনিবেশিকতার কুৎসিত শোষণ, নির্যাতনের বিষয়টি। তারাই ব্রিটিশবিরোধী প্রথম স্বাধীনতা-সংগ্রামের সূচনা করেন। কৃষক আন্দোলন একই সময়ে, একযোগে, একক নেতৃত্বে শুরু হয়নি। বহুমাত্রিক ও বহুকেন্দ্রিক নেতৃত্ব ছিল তাদের। তিন দফায় বা পর্যায়ে কৃষক আন্দোলনের প্রথম পর্যায়টি শুরু হয়। এটির আবার তিনটি পর্যায় ছিলÑএক. ১৭৬৩ থেকে ১৭৬৯, দুই. ১৭৭০-১৭৭২, তিন. ১৭৮৬ থেকে ১৭৯২ পর্যন্ত। এর পরেও দফায় দফায় কৃষক আন্দোলন হয়েছে বটে, তবে তা আলোচ্য কৃষক সংগ্রামের মতো ছিল না। এর মধ্যে প্রথমপর্যায়টি ছিল ফকির সন্ন্যাসী বিদ্রোহ এবং তা তিন ভাগে অর্থাৎ ১৭৬৩ থেকে ১৭৭৮ সাল পর্যন্ত চলে।\nএসব কৃষক সংগ্রাম, আন্দোলন এবং কখনো কখনো সশস্ত্র লড়াই একযোগে, একসময়ে, একক নেতৃত্বে সংঘটিত হয়নি। বিভিন্ন স্থানে বিভিন্ন সময়ে কৃষক সংগ্রাম লড়াই সশস্ত্র যুদ্ধগুলো হয়েছে। অর্থাৎ এই আন্দোলনকে বহুকেন্দ্রিকতার বিশেষণে আখ্যা দেওয়া যায়। এই বিকেন্দ্রায়িত সংগ্রাম রণকৌশল হিসেবে খুবই ইতিবাচক হিসেবে গুরুত্বপূর্ণ। এর দুটো গুরুত্বপূর্ণ দিক ছিল, যা এক কথায় অনন্য এবং দৃষ্টান্ত স্থাপনকারী। প্রথমত, যৌথ নেতৃত্ব। দ্বিতীয়ত, অসাম্প্রদায়িকতা। যৌথ নেতৃত্বের সুবিধাটি হচ্ছে, কখনোই লড়াই বা সংগ্রাম নেতৃত্ব-শূন্যতায় পড়বে না। আর অসাম্প্রদায়ীকতার বিষয়টি হচ্ছেÑকৃষকরা একযোগে অর্থাৎ হিন্দু-মুসলিম নির্বিশেষে ব্রিটিশ ঔপনিবেশিকতার ‘দৃশ্যমান প্রতিনিধি’ এবং দালাল-শ্রেণিÑতারা হিন্দু বা মুসলমান যেই হোক। দীর্ঘ ইতিহাস সংক্ষিপ্ত আকারে বললে বলতেই হবে, শুধু যে ফকির-সন্ন্যাসী বিদ্রোহ হয়েছে, তাই নয়। নীলকরবিরোধী সশস্ত্র লড়াই ছিল আরো ভয়ংকর এবং ব্রিটিশ শাসন ও তার দেশীয় দালালদের ভিত কাঁপিয়ে দিয়েছিল। কৃষকদের অসংখ্য লড়াই, সংগ্রাম হয়েছেÑযাদের নামও আমাদের জানতে দেওয়া হয়নি। কারণ, ঔপনিবেশিক শক্তি এবং তার দালাল তথাকথিত ইতিহাসবিদদের কারণে। আর এভাবেই ইতিহাসের বিকৃতি ঘটে এবং ইতিহাস পাল্টে দেওয়া হয়। যে কারণে তৎকালীন ত্রিপুরার (যা বাংলার অংশ ছিল) অসীম সাহসী বীর কৃষক নেতা শমসের গাজীকে (১৭৬৭-৬৮) চিত্রিত করা হয়Ñ‘ডাকাত সরদার’, দেবী চৌধুরাণীকে ‘দস্যুরাণী’, তিতুমীরকে ওহাবি আন্দোলনের নেতা, হাজি শরিয়তউল্লাহ ইসলামি ধর্মীয় নেতা। অথচ তারা সবাই ছিলেন কৃষক আন্দোলনের এক-একজন মহান পুরুষ এবং তাদের অবদান কোনো ক্রমেই অস্বীকার করার উপায় নেই। কিন্তু ইতিহাস বদলের খেলায় তাদের চিত্রিত করা হচ্ছে ভিন্নভাবে। আর ফকির মজনু শাহ, ভবানী পাঠক, নূরুলদীনের মতো অসংখ্য কৃষক নেতার কথা বাদই দিলাম।\nএসব কৃষক আন্দোলনের উদ্দেশ্য ছিল দুটিÑএক. ব্রিটিশ ইস্ট ইন্ডিয়া কোম্পানি এবং ব্রিটিশ ঔপনিবেশিক নিপীড়ন-নির্যাতনের বিরুদ্ধে রুখে দাঁড়ানো। দুই. ব্রিটিশ ঔপনিবেশিক শক্তির বিরুদ্ধে নিজস্ব বোঝাপড়া এবং রাজনৈতিক-অর্থনৈতিক বন্দোবস্তের (Political and economic settlement) মাধ্যমে স্বাধীনতা অর্জনের আকাঙ্ক্ষা। ১৭ শতকের কৃষকদের এই যে ‘বোঝাপড়া এবং রাজনৈতিক-অর্থনৈতিক বন্দোবস্ত’ হচ্ছে পরিপূর্ণ স্বাধীন, সার্বভৌম, অংশীদারত্বমূলক রাষ্ট্রকাঠামো বিনির্মাণের ধারণা। অতিসম্প্রতি রাজনৈতিক বন্দোবস্ত তত্ত্ব বা পলিটিক্যাল সেটেলমেন্ট থিওরি নামে নতুন একটি তত্ত্ব নিয়ে পণ্ডিতরা গবেষণা করছেন, যা বাংলার কৃষকরা সম্পন্ন করেছিলেন সেই ১৭ শতকে। তাহলে, প্রকৃত স্বাধীনতার মূল স্বপ্নদ্রষ্টা কে? প্রকৃত বীর আমরা কাদের বলব? এটি অতি সংক্ষিপ্ত আলোচনা।\nবাংলাদেশের রাজনৈতিক সংকটের একেবারেই গোড়ার কথা নিয়ে আগেই বলেছিলাম ১৭৯৩ সালের ব্রিটিশদের চিরস্থায়ী বন্দোবস্তের কথা। ঔপনিবেশিকতায় আচ্ছন্ন ইতিহাসবিদরা একে শুধু ভূমিব্যবস্থার রদবদল বা সংস্কার হিসেবে দেখলেও বাস্তবে ঘটনাটি তা নয়। চিরস্থায়ী বন্দোবস্তের মাধ্যমে মুঘল আমলসহ ওই সময়ের যে ভূমিকর আদায়ের বা আদায়কারীর ব্যবস্থা ছিল, তার আমূল পরিবর্তন করা হলো। জমিদারি বা মধ্যস্বত্বভোগী শ্রেণি সৃষ্টির মাধ্যমে একটি দালাল গোষ্ঠী তৈরিই ছিল চিরস্থায়ী বন্দোবস্তের মূল উদ্দেশ্য। এর বাইরেও ভূমি ব্যবস্থাপনা সংস্কার এবং করের নামে আয় বৃদ্ধির কথা বলা হলেও চিরস্থায়ী বন্দোবস্তের সঙ্গে যতদূর না ভূমিব্যবস্থা জড়িত, তার চেয়েও বড় মাপে জড়িত সাম্প্রদায়িক বিভেদ সৃষ্টি এবং দালাল গোষ্ঠী তৈরি করে নিজেদের ক্ষমতার বা শক্তি বৃদ্ধির পাটাতনকে মজবুত করা। মুসলিম জমিদারদের বা ভূমি মালিক অথবা স্বত্বাধিকারীদের স্থানে সহযোগী, সমর্থক বা দালাল হিসেবে হিন্দু উচ্চবর্গের ব্যক্তিদের স্থান করে দেওয়া। এতে রাজনৈতিকভাবে ভারসাম্যপূর্ণ সমাজব্যবস্থায় ওলট-পালট এবং বিশৃঙ্খলা দেখা দেয়। ঐতিহাসিক সুপ্রকাশ রায় বলেন, ‘চিরস্থায়ী বন্দোবস্তের পেছনে সর্বাপেক্ষা গুরুত্বপূর্ণ রাজনৈতিক উদ্দেশ্য ছিল দেশের অধিবাসীদের মধ্য থেকে এমন একটি শ্রেণি তৈরি করা, যে শ্রেণি দেশে ইংরেজ শাসনের স্তম্ভরূপে দণ্ডায়মান থেকে জনগণের ক্রোধানল থেকে এই শাসনকে রক্ষা করতে পারবে। (তথ্যসূত্র : ভারতের কৃষক বিদ্রোহ ও গণতান্ত্রিক সংগ্রাম; পৃষ্ঠা : ১৩৪)\nঅধ্যাপক আবদুর রাজ্জাক তার The political parties in India বইয়ে বলেন, ‘ভূমির সঙ্গে সম্পর্কহীনদের জমিদারি পাইয়ে দেওয়া ছাড়াও ইংরেজি জানা একটি শ্রেণির জন্ম দেওয়ার জন্য প্রোপাগান্ডাও শুরু হয় চিরস্থায়ী বন্দোবস্তের মাধ্যমে। আর রামমোহন রায় ভারত শাসন আইনের মাধ্যমে এই লক্ষ্যে অর্থ ব্যয় করার পক্ষে প্রচার চালায়’। (তথ্যসূত্র : The political parties in India; পৃষ্ঠা : ১০৬ ও ১০৭)। এর ফলে ফার্সি জানা মুসলমান শিক্ষিত সমাজ পিছিয়ে পড়ে। আর ঔপনিবেশিকতার উদ্দেশ্যও হচ্ছে তাই।\nএভাবেই লেখা হয় মতলবি ইতিহাসÑযার খলনায়ককে বানানো হয় নায়ক। আর প্রকৃত নায়ক কৃষক সমাজসহ সাধারণ মানুষকে চিহ্নিত করা হয় খলনায়কে।\nচিরস্থায়ী বন্দোবস্তের মধ্য দিয়ে ইংরেজি-পড়ুয়া ও জানা পৃথক একটি শ্রেণির জন্ম দেওয়া হয়। জন্ম হয় ইংরেজ বন্দনাকারী একটি নব্য শ্রেণির। যারা ব্রিটিশ-ভারতীয় বংশোদ্ভূত হলেও মনেপ্রাণে, চিন্তায়-চেতনায়, মনস্তত্ত্ব ব্রিটিশ। ব্রিটিশদের দালাল শ্রেণি নীলকরবিরোধী কৃষক সংগ্রামকে কঠোর হাতে দমনের জন্য ব্রিটিশ গভর্নরের কাছে আর্জি জানিয়ে স্মারকলিপি পেশ করেছিল। ১৮৫৭ সালের সিপাহিদের ঔপনিবেশিকতাবিরোধী সশস্ত্র সংগ্রামÑযাকে কার্ল মার্কস বলেছেন, ভারতের ব্রিটিশ ঔপনিবেশিকতার বিরুদ্ধে প্রথম স্বাধীনতা সংগ্রামÑতাকে ওই দেশজ দালাল শ্রেণি বিরোধিতা করেছে। বরং তারা ব্রিটিশদের অর্থে তখন অর্থাৎ ১৮৫৭ সালের ২৪ জানুয়ারি কলকাতা ইউনিভার্সিটি প্রতিষ্ঠা করে। এই তারাই ১৯০৫ সালে বাংলা বিভক্তি বা বঙ্গভঙ্গের মাধ্যমে পূর্ববঙ্গকে পৃথক করে অর্থনৈতিক, সামাজিক, শিক্ষাসহ সর্বক্ষেত্রে উন্নয়নের যে উদ্যোগ গ্রহণ করা হয়েছিলÑতার প্রচণ্ড বিরোধিতা করে। এ কথা বলতে দ্বিধা নেই, ১৯০৫ সালে বঙ্গভঙ্গের মধ্য দিয়ে পৃথক একটি নিজস্ব অঞ্চল, যা পরবর্তীকালে রাষ্ট্রব্যবস্থার ভিত্তিভূমি বা পাটাতন নির্মাণের স্বপ্নের শুরু হয়। পৃথক রাজনৈতিক, সামাজিক বোধ-বুদ্ধিরও সূচনা হয় এর মাধ্যমে। আর এটি বাতিল করতে বাধ্য করা হয় শুধু ভূমি মালিকানার জন্য বা বাংলা দ্বিখণ্ডিত হলো এই আবেগে নয়; বরং রাজনৈতিক আধিপত্য খোয়া যাওয়া বা হারানোর সীমাহীন ভয়ের কারণে। এখন অবশ্য মতলবি উদ্দেশ্যে আবেগকে অনেক বেশি গুরুত্ব দিয়ে নানা বয়ান তৈরি করা হচ্ছে। ১৯৪০ সালের লাহোর প্রস্তাবও বাস্তবায়ন করা যায়নি।\nকৃষক আন্দোলনের আপাত সফলতা না আসা এবং চিরস্থায়ী বন্দোবস্তের ফলে নিজস্ব রাজনৈতিক ভিত্তিভূমি বা পাটাতনের বিশাল ভাঙনের প্রেক্ষাপটে ব্রিটিশদের ভারত ত্যাগ এবং দেশভাগের আন্দোলনের বিশাল যে দুর্বলতা এবং সৃষ্ট সংকটÑতা হচ্ছে, কেউই ঔপনিবেশিকতার জঞ্জাল অর্থাৎ রাজনৈতিক, সামাজিক, অর্থনৈতিক, মনস্তাত্ত্বিকসহ সীমাহীন ঔপনিবেশিকতার অনিবার্য ক্ষতির মূল কারণগুলো কতটা ব্যাপক, তা পরিমাপ করে দেখেনি। সর্বক্ষেত্রের ক্ষতির ভারে ভেঙে যাওয়া কাঠামোগত ভিত্তির এবং বিকলাঙ্গ মনস্তাত্ত্বিক উত্তরাধিকারের হাত থেকে মুক্তির বিষয়ে সামান্য চিন্তা পর্যন্ত করেনি। রাজনৈতিক নেতৃত্ব শুধু ব্যস্ত ছিলেন দেশ ভাগাভাগিতে। এই সংকট দিনে দিনে ভয়াল সংকটে রূপ নিয়েছে, তা কেউই লক্ষ করেনি।\nএ কথা বলতেই হবে উপনিবেশ-উত্তর সমাজ, রাষ্ট্রকাঠামোসহ সব ক্ষেত্রে যে বিনাশ এবং ধ্বংসাত্মক উত্তরাধিকার ঔপনিবেশিকতা রেখে যায়, তা থেকে মুক্তির কোনো প্রচেষ্টা না থাকাই হচ্ছে রাজনৈতিক সংকটের মূল কারণ।\nএই সংকটকে বহাল এবং ‘যে অবস্থায় যেমন আছে’Ñতা বহাল রেখে ঔপনিবেশিকতার মতো ভয়াল শক্তি এবং তাদের রোপিত বিষবৃক্ষ ও বিষফলকে বহাল রেখে দেশভাগে মত্ত হলেন নেতারা। শান্তিপূর্ণ পন্থায় অহিংস পথে, আলাপ-আলোচনার মাধ্যমে ঔপনিবেশিকতার কুফল থেকে রাষ্ট্র পাওয়া যায় কিন্তু কুফলমুক্ত হওয়া যায় নাÑএ কথাটি বুঝতে না পারাও রাজনৈতিক সংকটের কারণ। কিন্তু সেই পথই আমাদের পূর্বপুরুষরা বেছে নিলেন। এখানে হার্ভার্ড বিশ্ববিদ্যালয়ের অধ্যাপক Robert E Kiligaard তার এক নিবন্ধে অহিংস পন্থার মাধ্যমে ঔপনিবেশিকতা থেকে মুক্তি প্রসঙ্গে বলেন, ‘সাধারণত সত্যাগ্রহ বা অহিংস পথকে দেখা হয় ভবিষ্যতের আশাবাদ বা প্রত্যাশা হিসেবে। দ্বন্দ্ব-বিবাদ নিরসনে এটি একটি দীর্ঘমেয়াদি প্রতীক্ষার শান্তিপূর্ণ পথ’। এ ক্ষেত্রে বিপ্লবী পথের কথা বলেছেন ফরাসি দার্শনিক Franty Fanon তার The Wretchel of the Earth বইয়ে বলেছেন, ‘বি-ঔপনিবেশিকতা বা ঔপনিবেশিকতার কুফল থেকে মুক্তি আসলে বিপ্লবের মতো শান্তি ভঙ্গের পথ। এটা তারই এজেন্ডা। তবে, এটাও সত্য, কোনো জাদুর কাঠি বা অলৌকিক লাঠি নেই, যা দিয়ে ঔপনিবেশিকতাবাদের কুফল ও ব্যাধি দূর করা সম্ভব। এর জন্য প্রয়োজন বিপ্লব নামের ভায়োলেন্স।’\nদুঃখজনক হলেও সত্য, আমাদের পূর্বপুরুষ রাজনৈতিক নেতৃত্ব এসব মাথায় না নিয়ে চটজলদি বা ইন্সট্যান্ট দেশভাগের দিকে এগিয়ে গিয়ে প্রস্তুতিবিহীন অবস্থায় দেশভাগ করলেন। অধ্যাপক আবদুর রাজ্জাক তার বইয়ে এ সম্পর্কে বলেন, ভারতের রাজনৈতিক দলগুলো দেশভাগকেই তাদের প্রধান এজেন্ডা হিসেবে নিয়েছিল। কিন্তু দেশভাগের পরে কীভাবে চলবে, তেমন কোনো কর্মসূচি বা কর্মপরিকল্পনা তাদের ছিল না। অথচ উন্নত দেশে এ কর্মপরিকল্পনা একটি উল্লেখযোগ্য বিষয়। ফলে দুটো দেশ ভারত এবং পাকিস্তান হয়েছে সত্য, তবে ঔপনিবেশিকতার কঠিন রোগ, যা সমাজে, রাষ্ট্রেসহ সর্বত্র আরো জোরদার সংকট হিসেবে বিদ্যমান থাকল। বিখ্যাত রাজনীতিবিজ্ঞানী হামজা আলাভী একে শুধু ‘শাসক বদল’ হিসেবে চিহ্নিত করেছেন। যাকে তিনি তত্ত্ব হিসেবে সংজ্ঞায়িত করেছেনÑ‘Over Developed State’ হিসেবে অর্থাৎ সবকিছু ঠিকঠাক রেখে শুধু শাসক বদল।\nআর এ কারণে ১৯৪৭ সালে ব্রিটিশ ভারত বিভক্তির পর পাকিস্তান নামক রাষ্ট্রটি আর মাথা তুলে দাঁড়াতে পারেনি। মোহাম্মদ আলী জিন্নাহর মৃত্যুর পর ভঙ্গুর রাজনৈতিক পরিস্থিতি একপর্যায়ে সামরিক শাসনকে দীর্ঘমেয়াদি করেছে। পাকিস্তান গণতন্ত্রকে বিদায় জানিয়েছে। ১৯৪৭-এর পর ১৯৫৯ সালের নির্ধারিত সাধারণ নির্বাচনও অনুষ্ঠিত হতে পারেনি। পাকিস্তানপ্রাপ্তির পরে ৯ বছরের মাথায় এসে একটি সংবিধান পাওয়া গেলেও তা অকার্যকর পুস্তক হিসেবেই এখন পর্যন্ত চিহ্নিত রয়েছে। ১৯৭০-এর আগে পাকিস্তানে কোনো সাধারণ নির্বাচন হয়নি। তবে, ঔপনিবেশিকতার কুফলে আক্রান্ত দেশটি মার্কিন যুক্তরাষ্ট্রের সঙ্গে সেন্টো, সিয়াটোসহ নানা সামরিক চুক্তিতে এবং বিভিন্ন দেশের ঋণে আকণ্ঠ নিমজ্জিত হয়েছে। দেশ শাসন করেছে সেনাবাহিনী। আর তার সহযোগী হিসেবে গড়ে উঠেছে অভিজাত কুলীন শ্রেণি, আমলাতন্ত্র, ধনিক গোষ্ঠী, বিদেশি ঋণনির্ভর ব্যবসায়ী শ্রেণিসহ ‘অলিগার্কি’।\nপাকিস্তানের রাজনীতিবিজ্ঞানী আয়েশা জালাল Democracy and Authoritarianism in South Asia শীর্ষক বইয়ে বলেন, ভারতের সবল নেতৃত্ব প্রতি পাঁচ বছর অন্তর একটি করে সাধারণ নির্বাচন দিতে পারলেও পাকিস্তান সে ক্ষেত্রেও ব্যর্থ হয়েছে।\nএখানে বলা একান্তই বাঞ্ছনীয়, যে বন্দোবস্তের কারণে বোঝাপড়ার জন্য ১৭৬৩ থেকে ১৮ শতকের এক বিশাল সময়কালে সশস্ত্র কৃষক সংগ্রাম এবং লড়াই হয়েছিল অর্থাৎÑএক. নিপীড়ন-নির্যাতনের বিরুদ্ধে রুখে দাঁড়ানো, দুই. ব্রিটিশ ঔপনিবেশিক শক্তির বিরুদ্ধে নিজস্ব বোঝাপড়া এবং রাজনৈতিক-অর্থনৈতিক বন্দোবস্তÑতা বাস্তবায়িত হয়নি। ১৯৪৭ সালে এবং পরে পাকিস্তানের সময়ে কৃষকদের ওই বিপ্লবী আকাঙ্ক্ষাকে অবজ্ঞা তো বটেই বরং অস্বীকার করা হয়েছে। রাজনৈতিক গবেষক, লেখক তাজুল ইসলাম হাসমী তার বই ‘পাকিস্তান : দ্য পিজনস ইউটোপিয়া’তে দেখিয়েছেন, বিশেষ করে পূর্বপাকিস্তানের কৃষকদের কাছে পাকিস্তান একটি কল্পরাজ্য বা স্বপ্নলোক। অর্থাৎ পাকিস্তান তাদের কাছে একটি আশাভঙ্গের বাস্তবতা।\n১৯৭১ সালের স্বাধীনতাযুদ্ধ আসলে যে বিপ্লব ছিল এবং এটি ছিল অপ্রাপ্তির আবার হিস্যা আদায়ের বিপ্লবÑতাও আমলে নেওয়া হয়নি ইচ্ছাকৃতভাবে। একাত্তর-পরবর্তী সময়ে এসে বিপ্লবকে অর্থাৎ মানুষের আকাঙ্ক্ষাকে আবার ব্যর্থ করে দেওয়া হলো। একদলীয় শাসন, জরুরি অবস্থা, সামরিক শাসন, স্বৈরশাসন, ফ্যাসিস্ট শাসনসহ অনেক কিছুই আমাদের দেখতে হচ্ছে। এখানে তার আর পুনরাবৃত্তির প্রয়োজন নেই এ কারণে যে, সবাই এর ভুক্তভোগী।\n১৯৭১-এর বদলা হিস্যা অর্থাৎ ন্যায়-নীতি-ন্যায্যতা প্রতিষ্ঠা এবং নিপীড়ন-নির্যাতন বন্ধে আবার ২০২৪-এর বিপ্লব। এই বিপ্লবকেও অবজ্ঞা, অবহেলা, তুচ্ছতাচ্ছিল্য করা হয়েছে এবং হচ্ছে। এখন ভোট, সংস্কারসহ নানা ব্যবস্থা নেওয়া হচ্ছে, যাকে জরাজীর্ণ ভবনে চুনকাম, কুশ্রী চেহারায় মুখোশ পরানো অথবা প্লাস্টিক সার্জারির সঙ্গে তুলনা করা চলে। যতক্ষণ পর্যন্ত না ‘ন্যায়-নীতি-ন্যায্যতা’ প্রতিষ্ঠা এবং ‘রাজনৈতিক-অর্থনৈতিক বোঝাপড়া ও বন্দোবস্ত’ সম্পন্ন হবে এবং ‘আমি বা আমার’ বদলে ‘আমাদের দেশে’ পরিণত হবে, ততক্ষণ পর্যন্ত সাধারণ মানুষ বারবার-অসংখ্যবার ন্যায্য প্রাপ্য হিস্যা আদায়ে নেমে আসবে রাজপথে। ১৯৪৭-এর পরিণতি ১৯৭১, আবার ১৯৭১-এর পরিণতি ২০২৪। এই দুষ্টচক্র থেকে আমাদের বেরিয়ে আসতে হবেই।\nযুক্তরাষ্ট্রের রাজনীতিবিজ্ঞানী Hanna Arendt-এর বক্তব্য দিয়েই লেখাটি শেষ করতে চাই। হান্না আরন্ডেট তার বই On Revolution-এ বলছেন, বিপ্লবের অর্থ শুধু ক্ষমতার পালাবদল নয়। বিপ্লবের আসল অর্থ হচ্ছে জুলুম, অত্যাচার, অবিচার, দারিদ্র্য, অধিকারহীনতা থেকে রাজনৈতিক মুক্তি বা স্বাধীনতা। এটি শুধু সামাজিক বা অর্থনৈতিক সমস্যার সমাধান নয়। বরং একটি নতুন রাজনৈতিক স্বাধীনতা প্রতিষ্ঠাÑযাতে জন-অংশীদারত্ব থাকবে এবং নতুন রাজনৈতিক কাঠামো বিনির্মাণ বা তৈরি হবে। আরন্ডেট স্বাধীনতাকে রাজনৈতিক কর্মকাণ্ডের অংশ হিসেবেই মনে করেছেন, যেখানে মানুষ একসঙ্গে জনপরিসরে একত্র হয়ে চিন্তা করার, সিদ্ধান্ত নেওয়ার সুযোগ পায়। এই সুযোগ যেন হয় নয়া রাজনৈতিক বাস্তবতা সৃষ্টি। (তথ্যসূত্র : Hanna Arendt; On Revolution; Penguin Books, Nwe York; 1991)\nএমন এক জনবান্ধব রাজনৈতিক বন্দোবস্তের প্রত্যাশায় জনমানুষ উন্মুখ হয়ে আছে। আর যদি তা বাস্তবায়ন না হয়, তাহলে পথ যত কঠিন, পিচ্ছিল, রক্তস্নাতই হোকÑকাঙ্ক্ষিত বাংলাদেশ অর্জনে ও প্রতিষ্ঠায় প্রয়োজনে সাধারণ মানুষ আবার ন্যায্য হিস্যা আদায়ে পথে নামবে।\nলেখক : গবেষক ও সাংবাদিক\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdf9vmk1lgab",
    "title": "রাজনৈতিক সুশাসন কতদূর",
    "publication_date": "2025-12-22T11:55:02+06:00",
    "keywords": "আমার-দেশ",
    "body": "আজকাল সুশাসন একটি খুবই পরিচিত প্রত্যয়। সবখানেই এর প্রয়োগের ওপর গুরুত্বারোপ করা হয়। তাই গণতান্ত্রিক শাসনব্যবস্থায়ও রাজনৈতিক সুশাসন খুবই প্রয়োজনীয় অন্যতম অনুষঙ্গ হিসেবে বিবেচিত। বাংলাদেশে চব্বিশের জুলাই বিপ্লব-পরবর্তী সময়কে কেন্দ্র করে রাজনৈতিক সুশাসনের বিষয়টি আরো জোরেশোরে সামনে এসেছে।\n২০২৪ সালের কোটা সংস্কার আন্দোলন থেকে বিকশিত ‘জুলাই বিপ্লব’ ছিল মূলত কর্তৃত্ববাদবিরোধী এবং গণতান্ত্রিক সুশাসনের দাবিতে সংগঠিত এক গণঅভ্যুত্থান, যা ৫ আগস্ট শেখ হাসিনা সরকারের পতন ও পলায়নের মাধ্যমে একটি নতুন রাজনৈতিক পর্বের সূচনা করে। এই প্রেক্ষাপটে ২৪ জুলাইকে সাধারণত চূড়ান্ত সহিংসতা, রাষ্ট্রীয় দমন-পীড়ন এবং নাগরিক প্রতিরোধের এক টার্নিং পয়েন্ট হিসেবে বিবেচনা করা হয়, যা পরে রাজনৈতিক পুনর্গঠন ও রাজনৈতিক সুশাসনের ভিত্তি রচনা করে।\nরাজনৈতিক সুশাসন বলতে সাধারণভাবে বোঝায়—স্বচ্ছতা, জবাবদিহি, আইনের শাসন, মানবাধিকার রক্ষা, অংশগ্রহণমূলক সিদ্ধান্ত গ্রহণ ও কার্যকর রাষ্ট্রীয় সেবা-প্রদানের সমন্বিত কাঠামো। আবার আন্তর্জাতিকভাবে স্বীকৃত সুশাসনের উপাদানগুলোও যেন রাজনৈতিক সুশাসনের অঙ্গ। এই আন্তর্জাতিকভাবে স্বীকৃত সুশাসনের উপাদানগুলোকে (অংশগ্রহণমূলক, আইনের শাসন, স্বচ্ছতা, জবাবদিহি, রেসপনসিভনেস, ঐকমত্যভিত্তিক সিদ্ধান্ত গ্রহণ, সাম্য ও অন্তর্ভুক্তিমূলক ব্যবস্থা এবং কার্যকারিতা ও দক্ষতাভিত্তিক শাসনব্যবস্থা) যদি আমরা বাংলাদেশের রাজনৈতিক সুশাসন পরিমাপ করার নিক্তিতে তুলি, তাহলে সুশাসনের পরিবর্তে দুঃশাসনের পাল্লায় বেশি ভারী হবে। বলা যায়, রাজনৈতিক সুশাসনের অভাবেই দেশে চব্বিশের জুলাই বিপ্লবের ঘটনা ঘটেছে। সুশাসনের উপাদানগুলো রাজনৈতিক সুশাসনের নিরিখে বিশ্লেষণ করলে, বিগত আওয়ামী লীগ নেতৃত্বাধীন সরকারের প্রায় ১৬ বছরের শাসনকালকে ‘রাজনৈতিক দুঃশাসনের’ কাল হিসেবে বিবেচনা করার পর্যাপ্ত উপাদন পাওয়া যায়।\nযাই হোক, জুলাই বিপ্লবের সময় বিভিন্ন রাজনৈতিক দল, ছাত্র সংগঠন ও নাগরিক সমাজের মধ্যে এক ধরনের ন্যূনতম ঐক্য গড়ে ওঠে। রাজনৈতিক দুঃশাসনের বিরুদ্ধে গড়ে ওঠা এই ঐক্য, ফ্যাসিস্ট চরিত্রের আধিপত্যবাদী সরকারের পতনের কয়েক মাসের মধ্যেই ভেঙে যায়। দলগুলো নিজেদের স্বার্থে আবার নিজ মেরুতে ফিরতে থাকে। বিশেষভাবে বিএনপি ক্ষমতায় যাওয়ার সুযোগ হিসেবে আন্দোলনের ফসল ভোগ করতে চাইলেও, বাংলাদেশ জামায়াতে ইসলামী ও নতুন উদীয়মান নাগরিক প্ল্যাটফর্মগুলো রাষ্ট্রের কাঠামোগত সংস্কারের পাশাপাশি রাজনৈতিক সংস্কারের ওপর জোর দিতে থাকে, যা রাজনৈতিক সমঝোতার পরিসরকে সীমিত করে। কিন্তু গণতান্ত্রিক সুশাসনের জন্য রাজনৈতিক সমঝোতা খুবই জরুরি। এছাড়া আরো প্রয়োজন অন্তর্ভুক্তিমূলক রাজনীতি ও দীর্ঘমেয়াদি নীতিগত ঐকমত্য। তবে বাংলাদেশের ক্ষেত্রে অস্থায়ী স্বার্থ, প্রতিশোধÑমনোভাব ও ক্ষমতাকেন্দ্রিক আলোচনার প্রবণতা প্রাধান্য পাওয়ায় স্থায়ী নীতিনির্ভরতা গড়ে উঠতে পারেনি এবং বর্তমানেও পারছে না। এর ফলে নির্বাচনব্যবস্থা, ক্ষমতার বিকেন্দ্রীকরণ ও সাংবিধানিক সংস্কারের মতো মৌলিক ইস্যুতে জাতীয় ঐক্য গঠন কঠিন হয়ে পড়ছে, যা সুশাসনের অর্জনের পথকে সীমিত করে ফেলে।\nএসব প্রেক্ষাপট বিবেচনায় নিয়ে বলা যায়, চব্বিশের বর্ষা বিপ্লব-পরবর্তী বাংলাদেশের রাজনৈতিক সুশাসন নিশ্চিত করার একটি মহাসুযোগ আমরা পেয়েছি। কিন্তু এটি কি কাজে লাগাতে পারছে রাজনৈতিক দলগুলো? বা কাজে লাগানোর কোনো চেষ্টা করেছে অথবা করছে? গভীরভাবে পর্যবেক্ষণ না করেই যে কেউ বলে দিতে পারেÑরাজনৈতিক দলগুলো সে পথে হাঁটেনি। অর্থাৎ রাজনৈতিক সুশাসন নিশ্চিত করার ক্ষেত্রে রাজনৈতিক দলগুলোর মধ্যে তেমন কোনো গরজ দেখা যায়নি। বরং দু-একটি দল বাদে বাকি সব দলই পুরোনো রীতিতেই চলছে। বরং বলা যায়, রাজনৈতিক সুশাসন আংশিকভাবে অগ্রসর হওয়ার লক্ষণ দেখা দিলেও তা এখনো নাজুক, বিতর্কিত এবং অসম্পূর্ণ রূপে বিদ্যমান। গণতান্ত্রিক জবাবদিহি, মানবাধিকার ও প্রাতিষ্ঠানিক সংস্কারের কিছু ইতিবাচক পদক্ষেপ দেখা গেলেও, জুলাই বিপ্লব-পরবর্তী জন-আকাঙ্ক্ষা—রাজনৈতিক স্থিতিশীলতা, আইনের শাসন, সমঝোতামূলক, দায়িত্বশীল ও সহিষ্ণুতামূলক রাজনীতির চর্চা দেখা যাচ্ছে না। বরং সব ক্ষেত্রেই এর ঘাটতি লক্ষণীয়। এই ঘাটতি শুধু রাজনৈতিক সুশাসনকে নয়; পুরো দেশের শাসনব্যবস্থার মধ্যে এর নেতিবাচক প্রভাব লক্ষণীয়। যার উদাহরণ বিপ্লব-পরবর্তী সময়েও দেখা যায়।\nএখনো শোনা যায়, ‘এরা তো শিবির স্যার, আমাদের এখানে নতুন কিছু ফোর্স লাগবে।’ (দেশ রূপান্তর, ১৮ নভেম্বর, ২০২৫) রাজনৈতিক বিশ্লেষক, একাডেমিক ও গবেষকরা মনে করেন, এ রকম ‘ট্যাগিং’ পুলিশ প্রশাসনসহ আমলাতন্ত্রের অন্যান্য শাখাতে ‘রাজনৈতিক দুঃশাসনের’ সময়ে দেখা যেত। তা এখনো বিদ্যমান রয়েছে। এখনো রাজনৈতিক দলগুলোর মধ্যে অসহিষ্ণু আচরণ দেখা যাচ্ছে। আন্তঃকোন্দলে খুনোখুনি, বিরোধী রাজনৈতিক দলের রাজনৈতিক কর্মকাণ্ডকে রাজনৈতিকভাবে সুস্থাধারায় মোকাবিলা না করে হামলা-খুনের মতো ঘটনা এখনো পত্রপত্রিকায় হরহামেশাই প্রকাশিত হচ্ছে। এগুলো রাজনৈতিক সুশাসনের অনুপস্থিতির উদাহরণ। আরো পরিতাপের বিষয় হলোÑবাংলাদেশের বিদ্যমান রাজনৈতিক দলগুলোর পরিচালন (শাসন) ব্যবস্থার দিকে তাকালে দেখা যায়, ‘খালেদা জিয়া ছাড়া বিএনপি, শেখ হাসিনা ছাড়া আওয়ামী লীগ আর হুসেইন মুহম্মদ এরশাদের মৃত্যু-পরবর্তী সময়ে তার বংশধর ছাড়া জাতীয় পার্টি চলবে না’—এমন ব্যবস্থা। বংশ পরম্পরা এমন রাজনৈতিক শাসনব্যবস্থা কখনো রাজনৈতিক সুশাসন নিশ্চিত করতে পারে না। কিন্তু বাংলাদেশ জামায়াতে ইসলামী এ ক্ষেত্রে ব্যতিক্রম। এই দলের মধ্যে এমন নজির দেখা যায় না। জুলাইযোদ্ধাদের নিয়ে সদ্য গঠিত এনসিপিকে নিয়ে এখনো মূল্যায়নের মতো তেমন কিছু আসেনি। তবে তাদের দলের মূল্যায়নের উপাদান (সুশাসনের উপাদানগুলো বিবেচনায় নিয়ে) তারা তৈরি করতে পারত। সেটি তারা পারেননি। তবে তারা শুরুতেই বিতর্কের জন্ম দিয়েছে। সমকামিতার সঙ্গে সংশ্লিষ্ট ব্যক্তিকে/দের দলীয় পদ-পদবি প্রদান, চাঁদাবাজির অভিযোগ, আন্তঃকোন্দল ইত্যাদি কারণে দলটি দেশের তরুণ সমাজ তথা প্রচলিত রাজনৈতিক ধারার বাইরে নতুনত্ব কিছু দিতে পারেনি। বরং পুরোনো রাজনৈতিক সংস্কৃতিই তাদের শিরায়-উপশিরায় নিয়ে যাত্রা শুরু করেছে। এমতাবস্থায় ভবিষ্যতে দেশে এই দলের ‘একটি জাতীয় রাজনৈতিক দল’র মতো হয়ে উঠতে না পারার আশঙ্কাও দেখা দিয়েছে। রাজনৈতিক বিশ্লেষক, একাডেমিক ও গবেষকরা এখন থেকেই তাদের এই অভিমত নানা সময়ে নানাভাবে প্রকাশ করছে।\nঅন্যদিকে কার্যক্রম নিষিদ্ধ ঘোষিত আওয়ামী লীগের চোরা-গুপ্তা জঙ্গি মিছিল আর নাশকতা সৃষ্টির জন্য গণপরিবহনে আগুন লাগানো-বোমাবাজির কর্মকাণ্ডও রাজনৈতিক সুশাসনেরই অভাব হিসেবে বিবেচিত। আওয়ামী লীগের নেতৃত্বাধীন প্রায় ১৬ বছরের শাসনামলে অফিশিয়ালি কার্যক্রম নিষিদ্ধ না থাকলেও সেই সময়ের সরকার বাংলাদেশ জামায়াতে ইসলামী কিংবা ইসলামী ছাত্রশিবিরের স্বাভাবিক রাজনৈতিক কর্মকাণ্ড একপ্রকার নিষিদ্ধ করে রেখেছিল। তাদের রাজনৈতিক কার্যালয়গুলোও বন্ধ রেখেছিল। শুধু রাজনৈতিক প্রতিহিংসার কারণে। আওয়ামী লীগ যদি তাদের শাসনামলে রাজনৈতিক সুশাসন প্রতিষ্ঠা কিংবা সুষ্ঠুধারার রাজনৈতিক কর্মকাণ্ড চর্চা করার সুযোগ দিত; তাহলে আজকের পরিণতি তাদের ভোগ করতে হতো না। রাজনৈতিক গণতান্ত্রিক মূল্যবোধের এই অপমৃত্যুর জন্যÑরাজনীতিক, রাজনৈতিক বিশ্লেষক, একাডেমিক, গবেষক এমনকি সাধারণ জনগণও আওয়ামী লীগকে দোষারোপ করছে। শেখ মুজিবুর রহমানের ‘বাকশাল’ কায়েমের মতো আজকের ‘রাজনৈতিক দুঃশাসন’ কায়েমের প্রবক্তা হিসেবে শেখ হাসিনাকেই সবাই দায়ি করছে।\nপ্রকৃতপক্ষে, দু-একটি বাদে এই দেশের সব বড় রাজনৈতিক দলগুলোর অভ্যন্তরীণ গণতান্ত্রিক চর্চার ব্যাপক ঘাটতি দেখা যায়। যার ফলে, রাজনৈতিক সুশাসন প্রতিষ্ঠা পায়নি। বড় দুটি রাজনৈতিক দল ‘পরিবার-তান্ত্রিক’ এই তকমা থেকে বেরিয়ে আসতে পারেনি। যেমন : উদাহরণ হিসেবে আওয়ামী লীগের কথা বলা যায়। মানবতাবিরোধী অপরাধে শেখ হাসিনার মৃত্যুদণ্ডাদেশ দিয়েছে তার সরকারের গঠিত আন্তর্জাতিক অপরাধ ট্রাইব্যুনাল। তিনি এখন পলাতক। বর্তমানে তিনি ভারতের মোদি সরকারের আশ্রিত অতিথি হিসেবে রয়েছেন। তার অবর্তমানে তার দলের অবস্থা এখন নাজুক বললে কমই বলা হবে। দলের নেতৃস্থানীয় সবাই এখন হয় পলাতক, না হয় কারাগারে। প্রাচীন এই দলের এমন পরিস্থিতির জন্য এই দলের নেতাদেরই দায়ী বলে অভিজ্ঞ মহল মনে করে। এই দলের ভবিষ্যৎ এখন অন্ধকারÑএমন মন্তব্যও চারদিকে শোনা যায়। এরূপ হওয়ার কারণই হচ্ছেÑদলের মধ্যে সুশাসনের ঘাটতি বা অভাব। অন্যদিকে, ‘বাংলাদেশ জামায়াতে ইসলামী’র কথা বলা যাক। এই দলের আমির (দলের প্রধান) ও সেক্রেটারি জেনারেলসহ (সাধারণ সম্পাদক) শীর্ষস্থানীয় নেতাদের আওয়ামী লীগ সরকারের আমলে ‘ফাঁসি’ দিয়ে আদালতের মৃত্যুদণ্ডাদেশ কার্যকর করা হয়। সেই দলটি তছনছ হয়নি। নেতৃত্বহীনও হয়নি। ছন্নছাড়াও হয়নি। জেল-জুলুমের হুলিয়া মাথায় নিয়ে নতুন নেতৃত্ব সঙ্গে সঙ্গে দায়িত্ব কাঁধে নিয়েছে। ভয়ে হারিয়ে যায়নি। পালিয়ে থেকেছে কিন্তু দেশ ছেড়ে পালিয়ে যায়নি। তাই অভিজ্ঞ মহল মনে করে, এই দলের মধ্যে ‘রাজনৈতিক সুশাসনের ঐক্য’ একটি বড় শক্তি হিসেবে কাজ করে। এই দলেও ভাঙনের চেষ্টা হয়েছিল। কিন্তু সেটি বড় আকার ধারণ করতে পারেনি। নিপীড়িত এ-দলই এখন দেশের ক্ষমতার মসনদের কাছাকাছি। বেগম খালেদা জিয়ার বর্তমানে বিএনপির কী অবস্থা হবেÑএখনই এ বিষয়ে মন্তব্য করা কঠিন হলেও অনুমান করা যায় দলের মধ্যে ভাঙন ধরবে। এ জন্য দেশি-বিদেশি শক্তির প্রভাব থাকবে। বেগম খালেদা জিয়ার বর্তমানেই সাইফুর রহমান-মান্নান ভূঁইয়ার নেতৃত্বে বিএনপির ভাঙন আমরা অবলোকন করেছি। ব্যারিস্টার নাজমুল হুদাও বিএনপিকে ভাঙনের মুখে নিয়ে গিয়েছিল। শমসের মোবিন চৌধুরী-তৈমূর আলম খন্দকারের নেতৃত্বেও বিএনপির ভাঙনের চেষ্টা আমরা দেখেছি। এর কারণ কী? উত্তর রাজনৈতিক সুশাসনের অভাব। জাতীয় পার্টি তো ভাঙা-গড়ার দল হিসেবে পরিচিত। হুসেইন মুহম্মদ এরশাদের জীবদ্দশাতেই এই দল শতধাবিভক্তে বিভক্ত ছিল। এখনো আছে। এসবের কারণ একটিইÑদলের মধ্যে সুশাসনের অভাব। এছাড়া অন্যান্য ছোটখাটো রাজনৈতিক দল যেমনÑগণফোরাম, গণ অধিকার পরিষদসহ বাম কিছু রাজনৈতিক দলের মধ্যে রাজনৈতিক সুশাসনের চর্চা কিছুটা দেখা গেলেও সেগুলোর ব্যক্তিনির্ভরতার বাইরে সেভাবে বেরিয়ে আসতে পারেনি। পারবে বলেও তেমন মনে হয় না। অভিজ্ঞ মহল এমনটিই মনে করেন।\nরাজনৈতিক কাঠামোর বাইরে এখনো প্রশাসন ও নিরাপত্তা বাহিনীতে পুরোনো প্যাট্রন-ক্লায়েন্ট ধারা বহুলাংশে অটুট রয়েছে। দুর্নীতি ও স্বজনপ্রীতির সংস্কৃতি এখনো বিদ্যমান। এসব কু-সংস্কৃতি ভাঙা তো যায়নি; বরং কোনো কোনো ক্ষেত্রে বেশিমাত্রায় রূপ নিয়েছে বলেও অভিযোগ রয়েছে।\nতাহলে কি রাজনৈতিক সুশাসনের রূপান্তরের কোনো সম্ভাবনা নেই? অবশ্যই আছে। এ জন্য দরকার সবার আগে রাজনৈতিক সদিচ্ছা। উচ্চশিক্ষিত, সৎ চরিত্রবান ও দুর্নীতির অভিযোগমুক্ত রাজনীতিবিদদের নেতৃত্বে আসতে হবে। অন্যদিকে, জনগণের মতামতও এ ক্ষেত্রে খুবই গুরুত্বপূর্ণ। জনগণকে সচেতন হতে হবে। রাজনৈতিক সুশাসন নিশ্চিত করার জন্য রাজনৈতিক দলগুলোর ওপর জনমতের চাপ সৃষ্টি করতে হবে।\nএ ক্ষেত্রে অন্তর্বর্তী সরকার গণতান্ত্রিক রাজনৈতিক সুশাসনের রূপান্তর ত্বরান্বিত করতে কিছু প্রশংসনীয় উদ্যোগ গ্রহণ করেছে। শাসনব্যবস্থা, প্রশাসন কাঠামোর সংস্কার ও রাজনৈতিক সুশাসন প্রতিষ্ঠার জন্য গৃহীত এসব উদ্যোগ আসন্ন গণভোটের মাধ্যমে বাস্তবায়নের সুযোগ জনগণকেই নিতে হবে। জনমতের প্রতিফলন এখানেই ঘটানো সম্ভব। জনগণ এভাবে রাজনৈতিক সুশাসন প্রতিষ্ঠা এবং ভবিষ্যৎ ক্ষমতার জবাবদিহিমূলক কাঠামো তৈরিতে ভূমিকা রাখতে পারে।\nউপরিউক্ত আলোচনার আলোকে বলা যায়, চব্বিশের জুলাই বিপ্লব-পরবর্তী বাংলাদেশে রাজনৈতিক সুশাসনের যাত্রা শুরু হয়েছে, কিন্তু তা এখনো রূপান্তরের মাঝপথে অবস্থান করছে। একদিকে স্বৈরতান্ত্রিক প্রবণতার বিরুদ্ধে গণ-উত্থান, অন্তর্বর্তী সরকারের অধীনে প্রাথমিক সংস্কার, মানবাধিকার ও নির্বাচনব্যবস্থার সংস্কার ও পুনর্মূল্যায়ন—এসব সুশাসনের দিকে অগ্রগতির সূচক। অন্যদিকে রাজনৈতিক বিভাজন, প্রাতিষ্ঠানিক দুর্বলতা ও নিরাপত্তা খাতের অপব্যবহার প্রবণতা—সুশাসনের পূর্ণ বিকাশকে বাধাগ্রস্ত করছে। সুতরাং গণতান্ত্রিক সংকট উত্তরণে চব্বিশের বর্ষা বিপ্লব-পরবর্তী বাংলাদেশের রাজনৈতিক সুশাসন কতটা অর্জিত হলো—এই প্রশ্নের উত্তর এক কথায়—সুশাসনের দিকে একটি তাৎপর্যপূর্ণ কিন্তু আংশিক অগ্রগতি হয়েছে; এই অগ্রগতিকে স্থায়ী ও গভীর করতে হলে অন্তর্ভুক্তিমূলক রাজনৈতিক সমঝোতা, কার্যকর সংবিধান সংশোধন, নিরাপত্তা খাতের গভীর সংস্কার এবং দুর্নীতিবিরোধী বাস্তববাদী পদক্ষেপ অপরিহার্য।\nলেখক : অধ্যাপক, লোকপ্রশাসন বিভাগ, রাজশাহী বিশ্ববিদ্যালয়\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdtrcvzmlpyf",
    "title": "বুন্দেসলিগায় কেইনের দ্রুততম ‘সেঞ্চুরি’",
    "publication_date": "2025-12-22T11:52:15+06:00",
    "keywords": "ফুটবল",
    "body": "জার্মান বুন্দেসলিগায় নাম লেখানোর পর থেকেই একের পর এক কীর্তি গড়ে যাচ্ছেন হ্যারি কেইন। এবার নতুন আরেক কীর্তিতে নাম লেখালেন বায়ার্ন মিউনিখ তারকা। বুন্দেসলিগায় শততম হলে অবদান রেখে নতুন ইতিহাস গড়লেন ইংলিশ ফরোয়ার্ড।গতকাল (রোববার) হেইডেনহেইমের বিপক্ষে ৪-০ গোলে জিতে শীর্ষস্থান সুসংহত করেছে বায়ার্ন। ৯ পয়েন্টে এগিয়ে থেকে নতুন বছর শুরু করবে তারা। এই ম্যাচে দ্বিতীয়ার্ধে যোগ করা সময়ের দ্বিতীয় মিনিটে দলের চতুর্থ গোল করেন তিনি। এর আগে প্রথমার্ধে গোলের দেখা পান জোসিফ স্তানিসিচ,  মাইকেল অলিসে ও লুইস দিয়াজ।সব প্রতিযোগিতা মিলিয়ে এই মৌসুমে কেইন ২৫ ম্যাচে ৩০ গোল করেছেন। জার্মান লিগে করেছেন ১৯তম গোল। বায়ার্নের হয়ে ৮১তম লিগ গোলের সঙ্গে তার অ্যাসিস্ট ১৯টি। মানে বুন্দেসলিগায় ১০০ গোলে অবদান তার। জার্মানির শীর্ষ ফুটবল প্রতিযোগিতায় সবচেয়ে কম ম্যাচ খেলে গোলের অবদানে সেঞ্চুরি করলেন তিনি।ইংল্যান্ড অধিনায়ক এই রেকর্ড গড়েছেন মাত্র ৭৮ ম্যাচ খেলে। নেদারল্যান্ডসের কিংবদন্তি ফুটবলার আরিয়েন রোবেনের চেয়ে ৪১ ম্যাচ কম খেলে এই কীর্তি কেইনের। নেদারল্যান্ডস কিংবদন্তি ১০০ গোলে অবদান রাখতে পেরেছিলেন ১১৯ ম্যাচ খেলে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdngshadjmua",
    "title": "শুধু সচেতনতা নয়, সব অপশক্তির বিরুদ্ধে রুখে দাঁড়াতে হবে",
    "publication_date": "2025-12-22T11:51:43+06:00",
    "keywords": "বিএনপি,আমার-দেশ,মির্জা-ফখরুল",
    "body": "বিএনপির মহাসচিব মির্জা ফখরুল ইসলাম আলমগীর বলেছেন, রাজনৈতিক দল, সংগঠন নয়, সকল গণতান্ত্রিকামী মানুষের এক হওয়ার সময় এসেছে। আমরা যারা অন্ধকার থেকে আলোতে আসতে চাই, যারা সত্যিকার অর্থেই দেশকে স্বাধীন, সার্বভৌম ও গণতান্ত্রিক রাষ্ট্র হিসেবে দেখতে চাই তাদের আজ সচেতন হলেই চলবে না, রুখে দাঁড়াতে হবে।\nসোমবার (২২ ডিসেম্বর) দুপুরে রাজধানীর প্যান প্যাসিফিক সোনারগাঁও হোটেলে সম্পাদক পরিষদ আয়োজিত 'মব ভায়োলেন্স' বা সংঘবদ্ধ সহিংসতা বিরোধী এক প্রতিবাদ সভায় তিনি এ কথা বলেন।\nগণমাধ্যমের ওপর হামলা প্রসঙ্গে তিনি বলেন, প্রথম আলো ও ডেইলি স্টার নয়, আঘাত করা হয়েছে গণতন্ত্রের ওপর, মত প্রকাশের স্বাধীনতায়।\nমির্জা ফখরুল বলেন, আমি জানি না আমরা এই মুহূর্তে কোন বাংলাদেশে আছি। সারাজীবন সংগ্রাম করেছি একটা স্বাধীন সার্বভৌম গণতান্ত্রিক বাংলাদেশের জন্য। আজকে যে বাংলাদেশ দেখছি, এই বাংলাদেশের স্বপ্ন আমি কোনোদিন দেখিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdectaqeaqt8",
    "title": "বাংলাদেশে জুলাই-পরবর্তী ইসলামপন্থি রাজনীতি",
    "publication_date": "2025-12-22T11:48:46+06:00",
    "keywords": "রাজনীতি,আমার-দেশ",
    "body": "২০২৪ সালের জুলাই বিপ্লব বাংলাদেশের রাজনৈতিক ইতিহাসের এক যুগান্তকারী ঘটনা, যা শুধু একটি স্বৈরাচারী শাসনের অবসান ঘটায়নি; বরং সমাজ, রাষ্ট্র এবং রাজনৈতিক ইসলামের চর্চার ক্ষেত্রে একটি নতুন বাস্তবতা তৈরি করেছে। দীর্ঘ দমন-পীড়ন, রাজনৈতিক নিষিদ্ধকরণ, মানবাধিকার লঙ্ঘন এবং রাষ্ট্রীয় বয়ানে ইসলামপন্থিদের ব্যাপক স্টিগমাটাইজেশনের পর বিপ্লব-পরবর্তী বাংলাদেশে ইসলামপন্থি রাজনীতি একটি নতুন পুনর্বিন্যাস ও পুনরুত্থানের পর্যায়ে প্রবেশ করেছে। এই নিবন্ধে জুলাই বিপ্লব-পরবর্তী রাজনৈতিক প্রেক্ষাপটে ইসলামপন্থি দলের ভূমিকা, রাজনৈতিক সুযোগ, সামাজিক গ্রহণযোগ্যতা, নীতিগত চ্যালেঞ্জ এবং ভবিষ্যৎ সম্ভাবনা সংক্ষেপে বিশ্লেষণ করা হয়েছে।\nবাংলাদেশের রাজনৈতিক ইসলামের ইতিহাস ঔপনিবেশিক যুগ থেকে শুরু হলেও মুক্তিযুদ্ধ-পরবর্তী সময়ে এর রূপ, লক্ষ্য এবং কাঠামোর পরিবর্তন স্পষ্ট। বিশেষত, ২০০৯-২৪ সালের মধ্যে আওয়ামী লীগের হাইব্রিড-অথরিটেরিয়ান এবং চোরতান্ত্রিক শাসনামলে ইসলামপন্থি দলগুলোকে রাষ্ট্রযন্ত্র, মিডিয়া এবং গ্লোবাল জিও পলিটিকসকে ব্যবহার করে কঠোরভাবে দমন করা হয়। নির্মূল প্রচারণা, জঙ্গি বানানো, গণগ্রেপ্তার, নিষিদ্ধকরণ, বিচারবহির্ভূত হত্যাকাণ্ড এবং মিডিয়ায় ধারাবাহিক নেতিবাচক প্রচার ইত্যাদি ছিল যত্রতত্র। হাসিনার শাসনামলে লগি-বইঠা তাণ্ডব, পিলখানা, শাপলা চত্বর, সাতক্ষীরা এবং সাঈদীর রায়-পরবর্তী ম্যাসাকারসহ যে গোটা দশেক গণহত্যা সংঘটিত হয়েছে, সেগুলোর অধিকাংশ ভিকটিম ছিলেন ইসলামপন্থিরা। ২০০৯-২১ সালের মধ্যে জামায়াত তার শীর্ষ ১১ নেতাসহ জামায়াত-শিবির হারিয়েছে ৩৫০-এর বেশি নেতাকর্মী; পঙ্গু এবং আহত হয়েছে লক্ষাধিক।\nকিন্তু জুলাই বিপ্লবের গণ-অংশগ্রহণ, ইসলামী ছাত্র সংগঠনগুলোর আত্মত্যাগ এবং নৈতিক নেতৃত্বের কারণে ইসলামপন্থি সংগঠনগুলো নতুন বৈধতা ও গ্রহণযোগ্যতা লাভ করেছে। তবে তাদের সামনে চ্যালেঞ্জও অনেক।\nআঁধার কেটে আলোর প্রভাত\nজুলাই বিপ্লব ইসলামপন্থিদের জন্য নিকষকালো আঁধার কেটে এক সম্ভাবনার আলো এনে দেয়। প্রথমত, শেখ হাসিনাসহ পুরো ফ্যাসিস্ট রাজনৈতিক টিমকে জুলাই বিপ্লব বাংলাদেশ থেকে খেদিয়ে দিয়ে রাষ্ট্রীয় দমনযন্ত্র ভেঙে দেয়। দ্বিতীয়ত, ইসলামপন্থি দল রাজনৈতিক প্রতিযোগিতায় ফিরে আসার সাংবিধানিক সুযোগ পায়। তৃতীয়ত, জুলাই বিপ্লব রাষ্ট্রীয় নিরাপত্তার নতুন সংজ্ঞায়নে ‘দিল্লি না, ঢাকা’য় পরিবর্তন করে ফ্যাসিবাদ ও ভারতীয় আধিপত্যবাদবিরোধী এক নতুন বাংলাদেশের স্বপ্ন জাগিয়ে দেয়, যা ইসলামপন্থি রাজনীতিতে এক নতুন সঞ্জীবনী ধারা যোগ করে। চতুর্থত, বিপ্লবকালে ইসলামি সংগঠনের ‘মরাল ফ্রেম’, ‘ন্যায়বিচার ফ্রেম’ ও ‘শহীদ ন্যারেটিভ’ তরুণ সমাজে ব্যাপক গ্রহণযোগ্যতা তৈরি করে। একই সঙ্গে সংগঠনের নেটওয়ার্ক, ক্যাডার বেস এবং শৃঙ্খলা তাদের রাজনৈতিক বৈধতাকে শক্তিশালী করে। এটা শিবিরের ক্ষেত্রে অনেকটা লক্ষণীয়। ফলে, ডাকসু, জাকসু, চাকসু এবং রাকসুতে শিবিরের ভূমিধস-বিজয় এবং চরম গ্রহণযোগ্যতা এনে দেয়। সারা দেশে এগুলোর প্রভাব রয়েছে সুদূরপ্রসারী। পঞ্চমত, জুলাই-পরবর্তী বাস্তবতায় দেখা যায়, জনগণের একটি অংশ ‘পোস্ট-ইসলামিস্ট’ নীতি ও প্রগতিশীলতা গ্রহণে আগ্রহী; আবার বৃহত্তর অংশ ‘নিউ-ইসলামিজম’—অর্থাৎ গণতান্ত্রিক, নৈতিক, দুর্নীতিবিরোধী রাজনৈতিক ইসলামের দিকে অগ্রসর হয়। সব মিলিয়ে, জুলাই বিপ্লবের বাস্তবতায় ইসলামপন্থি রাজনীতি এখন অনেকটা ফ্রন্টলাইনে। ফলে, তাদের নিয়ে শুরু হয়েছে নতুন ডিসকোর্স ও মূল্যায়ন।\nইসলামপন্থিদের ভূমিকার নতুন মূল্যায়ন\nরাষ্ট্রীয় দমন ও দীর্ঘ স্টিগমাটাইজেশনের অংশ হিসেবে ফ্যাসিস্ট আমলে শিবির, জামায়াত, ইসলামী আন্দোলনসহ বিভিন্ন দলকে রাষ্ট্রীয় বয়ানে ‘সন্ত্রাসবাদী’ বা ‘রাজাকারপন্থি’ প্রচার করা হয়। মিডিয়া ও আমলাতন্ত্র—উভয়ই এ বয়ানকে পুনরুৎপাদন করেছে। শহীদ আবু সাঈদের আত্মাহুতি আন্দোলনের নৈতিক কেন্দ্র সৃষ্টি করে। পুরো জুলাই ইসলামী ছাত্র সংগঠনগুলোর মিছিল, চিকিৎসা সহায়তা, লজিস্টিক সাপোর্ট এবং জনমত তৈরি ছিল গুরুত্বপূর্ণ। বিপ্লব-পরবর্তী সরকারি তদন্ত, আন্তর্জাতিক গণমাধ্যম এবং একাডেমিক কমিউনিটি নতুনভাবে ইসলামপন্থিদের ভূমিকা মূল্যায়ন করতে শুরু করে। এই মূল্যায়নে ইসলামপন্থিদের ব্যাপারে অন্তত সাত ধরনের থিম বেরিয়ে এসেছে।\n১.\nগণতান্ত্রিক আন্দোলনে ইসলামপন্থিদের ধারাবাহিক সম্পৃক্ততা : জামায়াত, শিবির, ইসলামী আন্দোলন—এরা একাধিক সময় গণতন্ত্র পুনঃপ্রতিষ্ঠার আন্দোলনে সক্রিয় অংশ নিয়েছেÑ\n২০০৬–২০০৮ : তত্ত্বাবধায়ক সরকারের দাবি।\n২০১৩-২০১৫ : বিরোধী শক্তির রাজপথ আন্দোলন।\n২০২৪ : স্বৈরাচারবিরোধী ছাত্র-যুব আন্দোলনে অংশগ্রহণ।\nজুলাই বিপ্লব যদিও ছিল আপামর জনসাধারণের; এতে ইসলামপন্থিদের নেতৃত্ব, অংশগ্রহণ এবং কোরবানি ছিল সীমাহীন। আলিয়া-কওমি উভয় ধারার মাদরাসার ছাত্রদের অংশগ্রহণ ছিল চোখে পড়ার মতো।\n২.\nইসলামপন্থিদের সামাজিক, শিক্ষা ও সেবামূলক কার্যক্রম : অনেক ইসলামপন্থি সংগঠন বিশেষ করে শিবির এবং জামায়াত স্কুল, কলেজ, মাদরাসা, হাসপাতাল পরিচালনা; রক্তদান, দুর্যোগ ত্রাণ, পরোপকার; ছাত্রদের নৈতিক মেন্টরিং—এসব ক্ষেত্রে দীর্ঘদিন ধরে কাজ করেছে। এথনোগ্রাফিক স্টাডি দেখায় যে এসব সংগঠন সমাজে একটি গণতান্ত্রিক ও নৈতিক নাগরিকবোধ তৈরিতে ভূমিকা রেখেছে।\n৩.\nচরমপন্থার বিরুদ্ধে ইসলামপন্থিদের বাস্তব অবস্থান : ফ্যাসিস্ট রাষ্ট্র ইসলামপন্থিদের ‘বিপজ্জনক’ বা ‘সন্ত্রাসী’ লেবেল করলেও স্বাধীন গবেষণা ও আন্তর্জাতিক রিপোর্টে জামায়াত-শিবির বা নামকরা ইসলামি সংগঠনগুলো সহিংস জঙ্গিবাদে জড়িত পাওয়া যায়নি। বরং এরাই বহু ক্ষেত্রে জঙ্গিবাদের বিরুদ্ধে নিজেদের অবস্থান থেকে প্রচারণা চালিয়েছে এবং অনলাইন চরমপন্থা থেকে তরুণদের দূরে রাখার কাজে সক্রিয় ছিল।\n৪.\nইসলামপন্থিদের রাজনৈতিক প্রতিনিধিত্ব ও অংশগ্রহণের অধিকার : গণতান্ত্রিক কাঠামোতে বহুমতের সহাবস্থান অত্যাবশ্যক। ইসলামপন্থি দলগুলো স্বাভাবিক রাজনৈতিক প্রতিযোগিতা থেকে বাদ দেওয়া হলে সমাজে বিভাজন, ভুল বোঝাবুঝি ও অপপ্রপাগান্ডা আরো বাড়ে। নতুন বাস্তবতায় এসব দলের পুনর্গঠন ও স্বচ্ছতার মাধ্যমে রাজনৈতিক অংশগ্রহণ স্বীকৃত করা শুধু জরুরিই নয়; বরং দুর্নীতিমুক্ত এবং সামাজিক সুবিচারপূর্ণ গণতান্ত্রিক সমাজকাঠামো বিনির্মাণে ইসলামপন্থিদের ভূমিকা রাখার ক্ষেত্রে এক নতুন এক সম্ভাবনার দ্বার উন্মোচিত হয়েছে।\n৫.\nবিপ্লব-পরবর্তী ইসলামপন্থি রাজনৈতিক পুনর্বিন্যাস : মোটা দাগে, ইসলামপন্থিরা বৈধতা সংকট কাটিয়ে এক ধরনের নৈতিক পুঁজি অর্জনে সক্ষম হয়েছে এবং জনগণের বড় একটা অংশের মধ্যে একটা শক্তিশালী নৈতিক অবস্থান তৈরি করতে পেরেছে। জামায়াত ও শিবির সাংগঠনিক কাঠামো পুনর্গঠন করছে এবং জুলাই স্পিরিটের আলোকে তরুণ নেতৃত্বের ওপর জোর দিয়েছে। জামায়াত রাজনৈতিক সত্তা হিসেবে আবার প্রতীকসহ নিবন্ধন ফিরে পেয়েছে। দক্ষিণ, উত্তর এবং মফস্বলের মধ্যবিত্ত শ্রেণিতে ইসলামপন্থিদের বাড়তি গ্রহণযোগ্যতা বেড়েছে। তারা তরুণদের মধ্যে ‘নৈতিক রাজনীতি’, ‘দুর্নীতি-বিরোধিতা’ এবং ‘সামাজিক ন্যায়বিচার’ ন্যারেটিভ জনপ্রিয় করতে সক্ষম হয়েছে।\n৬.\nইসলামপন্থিদের ব্যাপারে রাষ্ট্র, সিভিল সোসাইটি ও কূটনৈতিক অবস্থান পরিবর্তন : অন্তর্বর্তী সরকারের নিরাপত্তা ন্যারেটিভে ইসলামপন্থিদের প্রতি শত্রুভাব কমে এসেছে। মানবাধিকার সংস্থার চাপ ও গনিমতের পরিবর্তনও লক্ষণীয়। বিপ্লব-পরবর্তী মিডিয়া ইসলামপন্থি সংগঠনের প্রতি আরো নিরপেক্ষ কাভারেজ দিচ্ছে। একাডেমিক মহলে গবেষণার ক্ষেত্রে নতুন ইতিবাচক প্রবণতা ‘ইসলামপন্থিদের ভূমিকা পুনর্মূল্যায়ন’ দেখা যাচ্ছে। পশ্চিমা কূটনীতিও আগের মতো ইসলামপন্থিদের ব্যাপারে কঠোর অবস্থানে নেই, বরং স্থিতিশীলতা ও গণতন্ত্র রক্ষাকে অগ্রাধিকার দেওয়া হচ্ছে। এতে ইসলামপন্থিদের মধ্যপন্থি অংশের সঙ্গে সংলাপের সম্ভাবনা বাড়ছে।\n৭.\nইসলামপন্থিদের চ্যালেঞ্জগুলো : যদিও জামায়াতের নেতৃত্বে আটদলীয় জোট গঠিত হয়েছে, ইসলামপন্থিদের অভ্যন্তরীণ কাঠামোগত চ্যালেঞ্জ অনেক। ইসলামপন্থি অনেক আলেমের মধ্যে দ্বীনি ইলম থাকলেও দ্বীনি খাসলত এবং রাজনৈতিক প্রজ্ঞা কম। পরিচিত সব ইসলামপন্থি এখনো এক কাতারে আসেনি; বরং অনেক মামুলি বিষয় নিয়ে তারা বাহাস, ফতোয়া চালাচালি এবং মতবিরোধে লিপ্ত। তাদের রাজনৈতিক ভাষা ও কৌশলের আধুনিকায়ন প্রয়োজন। পুরোনো বনাম নতুন নেতৃত্বের ক্ষেত্রে প্রজন্মগত দ্বন্দ্ব তো আছেই।\nইসলামপন্থিদের নিয়ে আমলাতান্ত্রিক মহলের কিছু অংশ এখনো ‘সিকিউরিটি রিস্ক’ ন্যারেটিভ ধারণ করে। অন্যদিকে, প্রশাসনিক বৈষম্য এখনো পুরোপুরি দূর হয়নি। পাশের দেশ ইসলামপন্থিদের উত্থানকে দেখছে থ্রেট হিসেবে। ২০০১-২০০৬ ও পরবর্তী সময়ের সন্ত্রাসবাদ-সম্পর্কিত বৈশ্বিক বয়ান এখনো কার্যকর। এই বৈরী পরিবেশে ইসলামপন্থিরা এত সব চ্যালেঞ্জ মোকাবিলা করে কীভাবে গণতান্ত্রিক ধারায় একটা ইনসাফপূর্ণ রাষ্ট্র গঠন করবেÑসেটাই এখন দেখার বিষয়।\nউপসংহার :সব মিলে বলা যায়, জুলাই বিপ্লব বাংলাদেশের ইতিহাসে একটি নতুন যুগের সূচনা করেছে; যেখানে ইসলামপন্থি রাজনীতি আর প্রান্তিক বা নিষিদ্ধ রাজনীতি নয়, বরং নতুন রাজনৈতিক বাস্তবতার একটি অবিচ্ছেদ্য উপাদান। দীর্ঘ দমন-পীড়নের পর তাদের রাজনৈতিক পুনর্জন্ম নৈতিকতা, শৃঙ্খলা, সাংগঠনিক শক্তি ও শহীদের আত্মত্যাগের ওপর ভিত্তি করে তৈরি হয়েছে। ভবিষ্যৎ বাংলাদেশে ইসলামী রাজনীতি গণতান্ত্রিক, প্রগতিশীল এবং সামাজিক ন্যায়বিচারভিত্তিক ধারায় বিকশিত হওয়ার সুযোগ সৃষ্টি করেছে, যা দেশের সামগ্রিক রাজনৈতিক স্থিতিশীলতা, অংশগ্রহণমূলক রাজনীতি ও বহুত্ববাদের জন্য ইতিবাচক।\nজুলাই-পরবর্তী বাংলাদেশে গণতান্ত্রিক ইসলামপন্থার উত্থান সুস্পষ্ট হলেও তাদের রাজনৈতিক বিজয় এবং সেটা টেকসই হওয়ার বিষয়টা এখনো অপরিষ্কার। তবে এতটুকু বলা যায়, বাংলাদেশে মধ্যপন্থি, নীতিনিষ্ঠ, জবাবদিহিমূলক ইসলামি রাজনীতি জোরদার হবে, যেখানে সামাজিক কল্যাণ, দুর্নীতিবিরোধী আন্দোলন, ন্যায়বিচার—এগুলোই হবে মূল অঙ্গীকার। ইসলামপন্থিরা কেন্দ্র-বাম ও কেন্দ্র-ডান উভয়ের সঙ্গে ইস্যুভিত্তিক জোট গঠনে সক্ষম হতে পারে। আর এ ক্ষেত্রে ডিজিটাল নেটওয়ার্ক, সামাজিক মিডিয়া দক্ষতা এবং নৈতিক নেতৃত্ব তাদের শক্তিশালী করবে।\nলেখক : অ্যাসোসিয়েট প্রফেসর, সমাজবিজ্ঞান বিভাগ, নানইয়াং টেকনোলোজিক্যাল ইউনিভার্সিটি সিঙ্গাপুর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdlplhm5avrf",
    "title": "ইসরাইলি অবরোধে গাজায় ওষুধের তীব্র সংকট",
    "publication_date": "2025-12-22T11:43:47+06:00",
    "keywords": "গাজা,আমার-দেশ,ইসরাইল",
    "body": "যুদ্ধবিরতি সত্ত্বেও ইসরাইলের অব্যাহত অবরোধে গাজায় দেখা দিয়েছে ওষুধ ও চিকিৎসা সরঞ্জামের তীব্র ঘাটতি দেখা দিয়েছে। গাজার স্বাস্থ্য মন্ত্রণালয় জানিয়েছে, ওষুধের ৫২ শতাংশ এবং চিকিৎসা সরঞ্জামের ঘাটতি ৭১ শতাংশে পৌঁছেছে। খবর টিআরটি ওয়ার্ল্ডের।\nরোববার পশ্চিম গাজা শহরের আল-শিফা হাসপাতালে আয়োজিত এক সংবাদ সম্মেলনে ওষুধ ও চিকিৎসা সরঞ্জামের তীব্র ঘাটতির কথা তুলে ধরা হয়।\nগাজার স্বাস্থ্য মন্ত্রণালয় জানিয়েছে, দুই বছরের যুদ্ধ এবং ইসরাইলের কঠোর অবরোধে গাজা স্বাস্থ্য ব্যবস্থা ভেঙে পড়েছে, যার ফলে রোগ নির্ণয় ও চিকিৎসা সেবা প্রদানের সক্ষমতা মারাত্মকভাবে কমেছে।\nঘাটতির বিস্তারিত বর্ণনা করে মন্ত্রণালয় জানিয়েছে, ৩২১টি ধরনের অত্যাবশ্যকীয় ওষুধের মজুদ শূন্যে নেমে এসেছে। জরুরি ও নিবিড় পরিচর্যা পরিষেবাগুলোরর জন্য প্রয়োজনীয় চিকিৎসা সরঞ্জাম ও ওষুধের ঘাটতি ৩৮ শতাংশে দাঁড়িয়েছে, যার ফলে প্রায় দুই লাখ রোগী জরুরি সেবা থেকে, এক লাখ রোগী অস্ত্রোপচার সেবা থেকে এবং ৭০০ রোগী নিবিড় পরিচর্যা থেকে বঞ্চিত হওয়ার ঝুঁকিতে রয়েছেন।\nকিডনি চিকিৎসার সরবরাহের ঘাটতির কারণে ৬৫০ জন রোগী ডায়ালাইসিসের সুযোগ থেকে বঞ্চিত হচ্ছেন। অনকোলজি ওষুধের ৭০ শতাংশ ঘাটতি রয়েছে, বেশ কয়েকজন ক্যান্সার রোগী এরইমধ্যে মারা গেছেন, প্রায়েএক হাজার রোগীকে চিকিৎসা দেয়া সম্ভব হচ্ছে না।\nমন্ত্রণালয় আরো জানায়, প্রয়োজনীয় ওষুধ এবং চিকিৎসা সরবরাহের শতভাগ ঘাটতির কারণে কার্ডিয়াক ক্যাথেটারাইজেশন এবং ওপেন-হার্ট সার্জারি পরিষেবা সম্পূর্ণভাবে বন্ধ হয়ে গেছে। এছাড়া প্রয়োজনীয় সরঞ্জামের অভাবে ৯৯ শতাংশ নির্ধারিত অর্থোপেডিক সার্জারি স্থগিত করা হয়েছে। সেইসঙ্গে বিশেষায়িত চোখের সার্জারিও বন্ধ হওয়ার ঝুঁকিতে রয়েছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/emigration/amdsgjoykjrwy",
    "title": "প্রবাসী ভোটার নিবন্ধন পৌনে ৬ লাখ ছাড়াল",
    "publication_date": "2025-12-22T11:43:42+06:00",
    "keywords": "নির্বাচন-কমিশন,আমার-দেশ,প্রবাসী-ভোটার,পোস্টাল-ভোট-বিডি",
    "body": "ত্রয়োদশ জাতীয় সংসদ নির্বাচন ও গণভোটে ভোট দিতে বিশ্বের বিভিন্ন দেশ থেকে ‘পোস্টাল ভোট বিডি’ অ্যাপের মাধ্যমে এ পর্যন্ত পাঁচ লাখ ৭৫ হাজারের বেশি প্রবাসী বাংলাদেশি ভোটার নিবন্ধন করেছেন।\nসোমবার বেলা সাড়ে ১১টা পর্যন্ত নির্বাচন কমিশনের (ইসি) ওয়েবসাইটে প্রকাশিত পোস্টাল ভোটিং আপডেট থেকে এ তথ্য জানা গেছে।\nনিবন্ধন করা প্রবাসীদের মধ্যে ৫ লাখ ৩৮ হাজার ৮০৮ জন পুরুষ এবং ৩৬ হাজার ৪৫৯ জন নারী রয়েছেন।\nদেশভিত্তিক নিবন্ধনের মধ্যে সৌদি আরব থেকে সবচেয়ে বেশি ১ লাখ ৩৮ হাজার ৭০৫ জন প্রবাসী রয়েছেন। এছাড়া কাতার থেকে ৫২ হাজার ১০৯ জন, ওমান থেকে ৩৮ হাজার ৯৯ জন, মালয়েশিয়ায় ৩৬ হাজার ৪২৭ এবং সংযুক্ত আরব আমিরাত থেকে ২৬ হাজার ৫০০ প্রবাসী নিবন্ধন করেছেন। এছাড়া যুক্তরাষ্ট্র থেকে নিবন্ধন করেছেন ২৪ হাজার ৫৫ প্রবাসী ভোটার।\nআগামী ২৫ ডিসেম্বর পর্যন্ত ‘পোস্টাল ভোট বিডি’ অ্যাপের মাধ্যমে প্রবাসী ভোটারদের নিবন্ধনের সময় বাড়িয়েছে নির্বাচন কমিশন (ইসি)।\nএর আগে ১৮ ডিসেম্বর রাত ১১টা ৫৯ মিনিট পর্যন্ত ‘পোস্টাল ভোট বিডি’ অ্যাপের মাধ্যমে প্রবাসী ভোটারদের নিবন্ধন প্রক্রিয়া বিশ্বের সব দেশের জন্য উন্মুক্ত রাখা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdgtti1bmtou",
    "title": "‘গণতন্ত্র ও গণমাধ্যম মানবসভ্যতার দীর্ঘ যাত্রা’",
    "publication_date": "2025-12-22T11:42:41+06:00",
    "keywords": "আমার-দেশ,গণমাধ্যম,গণতন্ত্র",
    "body": "আজকের বিশ্বে গণতন্ত্র ও গণমাধ্যমের সম্পর্ক বোঝার সবচেয়ে সহজ সত্য হলো নৈতিক ক্ষমতার চেয়ে এখন টেকনো-প্লুটোক্রেটিক করপোরেট ক্ষমতাই বেশি প্রভাবশালী, কারণ আধুনিক গণমাধ্যমের পুরো অবকাঠামো—সোশ্যাল মিডিয়া, সার্চ ইঞ্জিন, অ্যালগরিদম ও ডেটা সবই কয়েকটি বৈশ্বিক প্রযুক্তি কোম্পানির নিয়ন্ত্রণে। ফলে গণতন্ত্রে যেসব মূল্যবোধ আগে স্বাধীনভাবে জনমতের মাধ্যমে গড়ে উঠত স্বাধীন মতপ্রকাশ, নৈতিক বিতর্ক, মানবাধিকার, সংখ্যাগরিষ্ঠের সম্মতিÑসেগুলো এখন দৃশ্যমান হয় কি নাÑতা নির্ভর করে করপোরেট প্ল্যাটফর্ম কতটা ইজাজত দেয়, তার ওপর।\nগণতন্ত্র ও গণমাধ্যমের রিশতাদারি মানবসভ্যতার ইতিহাসে এমন এক অন্তর্নিহিত রাজনৈতিক-সামাজিক বন্ধন, যা রাষ্ট্র, সমাজ, মানবিক চেতনা ও ক্ষমতার বিন্যাসকে গভীরভাবে রূপ দিয়েছে। গণতন্ত্র যেমন জনগণের ইচ্ছা, অংশগ্রহণ ও বিবেককে রাষ্ট্রের কেন্দ্রে প্রতিষ্ঠা করে, তেমনই গণমাধ্যম সেই ইচ্ছাকে ভাষা দেয়, ব্যাখ্যা দেয় এবং কখনো কখনো প্রতিরোধের নতুন পরিসর তৈরি করে। ইতিহাসের অতি প্রাচীন গণব্যবস্থাগুলোতেও তথ্য ছিল ক্ষমতার মূল উপাদান—প্রাচীন এথেন্সে পনিক্সে নাগরিকদের সমাবেশ যেমন গণতান্ত্রিক অংশগ্রহণের ভিত্তি ছিল, তেমনি সেখানে সিদ্ধান্ত গ্রহণের পূর্বশর্ত ছিল তথ্যের অবাধপ্রবাহ। প্লেটো ও অ্যারিস্টটল উভয়েই গণতন্ত্রের শক্তি ও দুর্বলতা বিশ্লেষণ করতে গিয়ে উল্লেখ করেছিলেন যে সত্য, আলোচনাশীলতা এবং জ্ঞান না থাকলে গণতন্ত্র দ্রুত জনতাবাদে পতিত হতে পারে। এ কারণেই অ্যারিস্টটল বলেছিলেন, “মানুষ শুধু রাজনৈতিক প্রাণী নয়; মানুষ এমন প্রাণী, যে ভাষার মাধ্যমে ‘ন্যায় ও অন্যায়’ বিচার করতে শেখে”—অর্থাৎ গণতন্ত্রের কেন্দ্রে আছে তথ্যপ্রবাহ আর তথ্যপ্রবাহের কেন্দ্রে আছে গণমাধ্যম।\nমানবসভ্যতার ইতিহাসে গণমাধ্যমের যাত্রা শুরু হয় মৌখিক সংস্কৃতি থেকে, যেখানে গল্প, কিংবদন্তি, ঘোষণাপত্র ও বার্তাবাহক ছিল তথ্য পরিবহনের প্রধান বাহন। মধ্যযুগীয় সমাজে তথ্য নিয়ন্ত্রণ করত রাজা, সম্রাট ও ধর্মীয় প্রতিষ্ঠান; এই তথ্যনিয়ন্ত্রণ ছিল ক্ষমতার প্রধান কৌশল। ফরাসি দার্শনিক মিশেল ফুকো যেমন বলেছেন, ‘Power is not merely repressive; it is productive. Power produces knowledge, and knowledge reinforces power.’—অর্থাৎ ক্ষমতা জ্ঞান তৈরি করে এবং সেই জ্ঞান আবার ক্ষমতাকে বৈধতা দেয়। তাই মধ্যযুগে তথ্যপ্রবাহ সীমাবদ্ধ ছিল ক্ষমতাশালীদের হাতে; সাধারণ মানুষের কাছে সত্য পৌঁছানো মমকিন ছিল না। এই তথ্য-নিয়ন্ত্রণ ভাঙারে প্রথম বড় বিপ্লব ঘটে গুটেনবার্গের মুদ্রণযন্ত্র আবিষ্কারের মাধ্যমে। প্রিন্টিং প্রেস হিউম্যান সিভিলাইজেশনের ইতিহাস বদলে দেয়; বই, পুস্তিকা, প্রচারপত্র—সবকিছু দ্রুত ছড়াতে শুরু করে এবং প্রথমবারের মতো সাধারণ মানুষ তথ্যের ওপর নিজের অধিকার দাবি করতে শুরু করে। প্রোটেস্ট্যান্ট রিফর্মেশন থেকে শুরু করে ফরাসি বিপ্লব—প্রতিটি জায়গায় গণমাধ্যমই গণতান্ত্রিক চেতনার প্রধান বাহক হিসেবে কাজ করেছে। ফরাসি দার্শনিক ভলতেয়ার, রুশো, মন্টেস্কুইয়ের মতো চিন্তকদের রচনা মানুষের হাতে পৌঁছে গণতন্ত্রের ধারণা জন্ম দেয়; এই প্রবাহই পরে আধুনিক জাতিরাষ্ট্রের ভিত্তি গড়ে তোলে।\nঊনবিংশ শতকে সংবাদপত্রের বিকাশ গণতন্ত্রের সঙ্গে গণমাধ্যমের সম্পর্ককে আরো গভীর করে। সংবাদপত্র শুধু তথ্য দেয় না, বরং সামাজিক সমালোচনার প্রতিষ্ঠান হয়ে ওঠে। ব্রিটিশ দার্শনিক জন স্টুয়ার্ট মিল তার On Liberty গ্রন্থে মতপ্রকাশের স্বাধীনতাকে মানবমুক্তির সবচেয়ে মৌলিক শর্ত হিসেবে ব্যাখ্যা করেন। মিল বলেন, কোনো মত যদি ভুলও হয়, তবু তার প্রকাশের স্বাধীনতা থাকা উচিত, কারণ সত্য ও অসত্যের সংঘর্ষেই সামাজিক জ্ঞান পরিশুদ্ধ হয়। মার্কিন যুক্তরাষ্ট্রের ফাউন্ডিং ফাদারদের অন্যতম টমাস জেফারসন পর্যন্ত বলেছিলেন, ‘Were it left to me to decide whether we should have a government without newspapers or newspapers without a government, I should not hesitate to prefer the latter.’—অর্থাৎ সংবাদপত্র ছাড়া সরকার টিকে থাকতে পারে না, কিন্তু সংবাদপত্র ছাড়া গণতন্ত্রের অস্তিত্বই অসম্ভব। এই বক্তব্য আসলে গণমাধ্যমকে গণতন্ত্রের রক্তসঞ্চালন হিসেবে প্রতিষ্ঠিত করে।\nকিন্তু গণমাধ্যমের এই মুক্ত ভূমিকা ২০শ শতকে এসে জটিলতর হয়ে ওঠে, যখন রেডিও, টেলিভিশন ও রাষ্ট্রীয় প্রচারণা গণতন্ত্রের শক্তিকে যেমন বৃদ্ধি করেছে, তেমনই এটাকে বিভিন্ন স্বার্থে এস্তেমাল করেছে। বিখ্যাত মিডিয়া তাত্ত্বিক হারবার্ট মারকুস ছিলেন ফ্রাংকফুর্ট স্কুলের সদস্য; তিনি দেখিয়েছিলেন কীভাবে গণমাধ্যম অনেক সময় ‘one-dimensional thought’ তৈরি করে—অর্থাৎ মানুষকে একমুখী করে তোলে। হিটলারের নাৎসি শাসনে গোয়েবলসের প্রচারণা রাষ্ট্রযন্ত্রের সম্প্রসারণে পরিণত হয়েছিল। এখানে গণমাধ্যম জনগণের কণ্ঠ নয়, রাষ্ট্রের কণ্ঠে রূপান্তরিত হয়। আলজেরিয়ান ফরাসি দার্শনিক আলথুসারের মতে, রাষ্ট্র গণমাধ্যমকে ব্যবহার করে মানুষের চিন্তা-চেতনা ‘interpellate’ করে—অর্থাৎ মানুষকে এমনভাবে তৈরি করে যেন তারা নিজেদের রাষ্ট্রের দৃষ্টিতে দেখে। এই প্রক্রিয়াকে Thought Manufacture বলা হয়।\nঅন্যদিকে ওয়াল্টার লিপম্যান গণমাধ্যমকে গণতন্ত্রের ত্রাণকর্তা হিসেবে দেখলেও, তিনি বলেন যে জনতা প্রায়ই ‘bewildered herd’—যারা জটিল রাজনৈতিক বিষয় বোঝে না, তাই তাদের সামনে তথ্যকে বাছাই করা, সংগঠিত রূপে দিতে হয়। এদিকে নোয়াম চমস্কি তার বিখ্যাত বই Manufacturing Consent-এ দেখিয়েছেন কীভাবে করপোরেট মালিকানাধারী গণমাধ্যম জনগণের মতামত নিয়ন্ত্রণ করে ‘সম্মতি তৈরি’ করে। চমস্কির মতে, রাষ্ট্র ও করপোরেট শক্তির মিলনে গণমাধ্যম অনেক সময় গণতন্ত্রকে ভেতর থেকে ক্ষয় করে। গণতন্ত্র তখন ‘formal’—কাগজে থাকা গণতন্ত্র হয়ে যায়, বাস্তবে নয়।\nএই দুই দিকের টানাপোড়েনে গণতন্ত্র ও গণমাধ্যমের সম্পর্ক আজও দ্বৈত প্রকৃতির—একদিকে গণমাধ্যম জনতার মুক্তির উপায়, অন্যদিকে নিয়ন্ত্রিত হলে এটি জনতার শৃঙ্খল। আধুনিক মিডিয়া তত্ত্বে আমরা দেখি, গণমাধ্যম কখনো ক্ষমতার প্রতি প্রতিরোধের ক্ষেত্র, আবার কখনো ক্ষমতার যন্ত্র। হাবারমাস তার Public Sphere ধারণায় বলেন, সত্যিকারের গণমাধ্যম তখনই বিদ্যমান, যখন নাগরিকরা স্বাধীনভাবে আলোচনা করতে পারে, মতপ্রকাশ করতে পারে এবং রাষ্ট্র বা ব্যবসায়িক স্বার্থ তাদের কণ্ঠকে নিয়ন্ত্রণ করতে পারে না। কিন্তু আজকের বিশ্বে ‘পাবলিক স্ফিয়ার’ ক্রমেই সংকুচিত হচ্ছে। টেলিভিশন রেটিং, অ্যালগরিদমিক সিলেকশন, সোশ্যাল মিডিয়ার বিভ্রান্তি ও করপোরেট মালিকানা গণমাধ্যমকে বাণিজ্যিক পণ্য বানিয়ে ফেলেছে। ফলে হাবারমাসের কাঙ্ক্ষিত স্বাধীন বুদ্ধিবিনিময় এখন বহু দেশে অস্তিত্ব হারাচ্ছে। এদিকে, সোশ্যাল মিডিয়ার আগমন গণতন্ত্রকে আরেকটি নতুন বাস্তবতার দিকে ঠেলে দিয়েছে। এখানে জন মতামত প্রচলিত গণমাধ্যমের মধ্যস্থতা ছাড়াই তৈরি হয়। সবাই হয়ে উঠেছে ‘মাইক্রো-মিডিয়া’—এটি গণতন্ত্রকে বিস্তৃত করেছে, কারণ এখানে প্রতিটি মানুষই তার অভিজ্ঞতার সাক্ষী। কিন্তু এর মধ্যেই আছে বিপদ : তথ্যের সত্যতা যাচাই ছাড়া ছড়িয়ে পড়া গুজব, ষড়যন্ত্র, কৃত্রিমতা—যা গণতন্ত্রকে দুর্বল করে। এই যুগকে বলা হয় ‘post-truth era’—যেখানে অনুভূতি সত্যের চেয়ে বড় হয়ে ওঠে। হান্না আরেন্ট বলেছিলেন, ‘The ideal subject of totalitarian rule is not the convinced Nazi or the convinced Communist, but people for whom the distinction between fact and fiction no longer exists.’—অর্থাৎ, যখন সত্য ও মিথ্যার পার্থক্য মুছে যায়, তখন গণতন্ত্র বড় বিপদে পড়ে। সোশ্যাল মিডিয়ার যুগে অনেক সমাজই এই বিপদের দিকে এগোচ্ছে। তা ছাড়া সাহিত্যও গণতন্ত্র ও গণমাধ্যমের সম্পর্ক বোঝার এক বিশাল ভান্ডার। অরওয়েলের ১৯৮৪ দেখায় কীভাবে রাষ্ট্র ভাষা, ইতিহাস ও তথ্য নিয়ন্ত্রণ করে মানুষের চেতনাকে দখলে নেয়। ব্র্যাডবেরির Fahrenheit 451 দেখায় কীভাবে বই পোড়ানোর মাধ্যমে স্বাধীন চিন্তার মৃত্যু ঘটে। সালমান রুশদি, নাদিন গর্ডিমার, আরচি ল্যামের মতো লেখকরা তাদের রচনায় তুলে ধরেছেন কীভাবে লেখনী ও গণমাধ্যম সত্য প্রকাশ করে সমাজকে জাগিয়ে তোলে। বাংলা সাহিত্যে কাজী নজরুল ইসলাম, আহমদ ছফা, হুমায়ুন আজাদ অথবা তলস্তয়ের মতো দার্শনিক-বক্তারা দেখিয়েছেন সত্য বলার শক্তি কীভাবে সমাজের ভিত্তিকে নাড়িয়ে দেয়। সাহিত্য প্রমাণ করেছে, সত্যের ভাষা প্রকাশে গণমাধ্যম যতটা প্রয়োজন, তেমনি গণতন্ত্রও সাহিত্যিকের কণ্ঠের স্বাধীনতা ছাড়া অসম্ভব।\nআজকের বিশ্বে গণমাধ্যম শুধু রাজনৈতিক প্রতিষ্ঠান নয়, এটি এক সাংস্কৃতিক ও দার্শনিক শক্তি। গণতন্ত্র এখন তথ্যের ওপর দাঁড়িয়ে আছে—যে তথ্য হয় মুক্ত, কিংবা হয় নিয়ন্ত্রিত। মিডিয়া তত্ত্বের সমসাময়িক চিন্তকরা বলছেন, আমরা এক নতুন যুগে প্রবেশ করেছি, যেখানে তথ্যই ক্ষমতার প্রধান উৎস। জিল দেল্যুজ বলেছিলেন, আমরা এখন ‘control society’-তে বাস করি, যেখানে নিয়ন্ত্রণ দৃশ্যমান নয়, বরং অ্যালগরিদম, ডেটা, আচরণগত ভবিষ্যদ্বাণী ও ডিজিটাল নজরদারির মাধ্যমে সমাজ নিয়ন্ত্রিত হয়। তথ্যই এখন পুঁজি এবং গণমাধ্যম সেই পুঁজির প্রধান প্রবাহ। ফলে গণতন্ত্র তখনই শক্তিশালী হয়, যখন তথ্যকে জনগণের হাতে ফিরিয়ে দেওয়া যায়। ইতিহাসে প্রতিবার দেখা গেছে, গণমাধ্যমের স্বাধীনতা না থাকলে গণতন্ত্র টেকে না। প্রাচীন রোমের পতনের আগে তথ্য দমনের প্রবণতা শুরু হয়েছিল; ১৮০০ শতকে ফ্রান্সে রাজকীয় সেন্সরশিপ মানুষকে বিদ্রোহে ঠেলে দেয়; ঔপনিবেশিক শাসন তথ্য নিয়ন্ত্রণ করে জনগণের মনস্তত্ত্বকে ভেঙে ফেলার চেষ্টা করেছে; ২০শ শতকে একনায়কতন্ত্র গণমাধ্যম দখল করে গণতন্ত্রকে ধ্বংস করেছে। এদিকে দক্ষিণ এশিয়ায় গণমাধ্যম যখনই স্বাধীন হয়েছে, তখনই গণতন্ত্র শক্তিশালী হয়েছে—বঙ্গবন্ধুর ভাষণ থেকে শুরু করে বিভিন্ন সামাজিক আন্দোলনÑসবকিছুর পেছনে ছিল নাগরিক কণ্ঠের শক্তি।\nকিন্তু আজকের বাস্তবতা হলো—গণতন্ত্র আবার এক সংকটে। বিশ্বের বহু দেশে মিডিয়া মালিকানা কিছু মানুষের হাতে কেন্দ্রীভূত হয়েছে, বিজ্ঞাপন ও ব্যবসায়িক স্বার্থ সত্যকে আড়াল করে ফেলেছে, রাজনৈতিক ক্ষমতা সংবাদপত্রকে চাপে ফেলেছে, ভুয়া খবরের আগ্রাসন সত্যের ভিত্তিকে নাড়া দিয়েছে আর জনগণ বিভক্ত হচ্ছে এমনভাবে, যেখানে যুক্তি নয়, আবেগ রাজনীতি চালাচ্ছে। দার্শনিক অন্তনিও গ্রামসি বলেছিলেন, সমাজে প্রকৃত ক্ষমতা আসে ‘cultural hegemony’ থেকে—অর্থাৎ যিনি মানুষের চিন্তা নিয়ন্ত্রণ করেন, তিনিই ক্ষমতাধর। আজ গণমাধ্যম সেই সাংস্কৃতিক আধিপত্যের প্রধান ক্ষেত্র। আর তাই গণতন্ত্রকে বাঁচাতে হলে এই আধিপত্যকে প্রশ্ন করতে হবে।\nগণতন্ত্রের মূল চেতনা হলো—জনগণের স্বাধীন অংশগ্রহণ, ন্যায়বিচার, মতপ্রকাশের স্বাধীনতা ও স্বচ্ছতা। আর গণমাধ্যমের মূল চেতনা হলো—সত্য বলা, ক্ষমতার জবাবদিহি নিশ্চিত করা এবং জনগণের কণ্ঠকে সুর দেওয়া। তাই গণতন্ত্র ও গণমাধ্যম একে অন্যের পরিপূরক। যেখানে গণমাধ্যম স্বাধীন, সেখানে জনতা জাগ্রত; যেখানে গণমাধ্যম বন্দি, সেখানে গণতন্ত্র মৃত। এই সম্পর্ককে বোঝা আজকের বিশ্বের জন্য জরুরি, কারণ আমরা এমন এক যুগে প্রবেশ করেছি, যেখানে তথ্যই ভবিষ্যৎ রাজনীতির মুদ্রা। সত্যকে রক্ষা করার লড়াই এখন আর শুধু সাংবাদিকের নয়, এটি জনগণের লড়াই—একটি সভ্যতার অস্তিত্বের লড়াই। গণমাধ্যমের স্বাধীনতা মানে শুধু সংবাদমাধ্যমের স্বাধীনতা নয়; এটি মানুষের চিন্তার স্বাধীনতা, সমাজের নৈতিকতার স্বাধীনতা এবং ভবিষ্যৎ প্রজন্মের অস্তিত্বের স্বাধীনতা। এ কারণেই গণতন্ত্র ও গণমাধ্যমের সম্পর্ক শুধু রাজনৈতিক নয়, এটি অস্তিত্বগত সভ্যতার বাঁচা-মরার প্রশ্ন।\nপুনশ্চ, শহরের কেন্দ্রে একদিন নতুন স্ক্রিন লাগানো হলো, যেটা সত্য দেখায় না—দেখায় শুধু ক্ষমতার অনুমতিপ্রাপ্ত ছবি, খবর আছে, কিন্তু সত্য নেই।’\nকিন্তু রাতে, কর্মীরা সবাই চলে গেলে, স্ক্রিনে হঠাৎ ভেসে উঠল একটি বাক্য : ‘যেখানে সত্য নেই, সেখানে নাগরিকও নেই।’ পরদিন সেই স্ক্রিনটি খুলে ফেলা হলো, কিন্তু বাক্যটি শহরের মানুষের মাথা থেকে আর কখনো মুছে গেল না।\nলেখক : সাবেক বিশ্ববিদ্যালয় শিক্ষক, গবেষক, ফ্রাই ইউনিভার্সিটি বার্লিন, জার্মানি\nযোগাযোগ : sahidkamrul25@gmail.com\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdywybutff2c",
    "title": "মুক্তিযুদ্ধের চেতনা, প্রগতিশীলতা ও নীরবতার রাজনীতি",
    "publication_date": "2025-12-22T11:40:53+06:00",
    "keywords": "আমার-দেশ,মুক্তিযুদ্ধ",
    "body": "বাংলাদেশের রাজনৈতিক ও সাংস্কৃতিক পরিসরে ‘মুক্তিযুদ্ধের চেতনা’ কেবল একটি ঐতিহাসিক স্মৃতি নয়; এটি একটি নৈতিক ভাষা, একটি শাসন-যুক্তি এবং এক ধরনের সাংস্কৃতিক কর্তৃত্ব। এই চেতনার পক্ষে অবস্থান নেওয়া রাজনীতিক, বুদ্ধিজীবী ও সাংস্কৃতিক ব্যক্তিত্বরা নিজেদেরকে প্রগতিশীল, মুক্তবুদ্ধির ধারক ও মানবতাবাদী হিসেবে উপস্থাপন করেন। কিন্তু বাস্তবে একই গোষ্ঠীর ভেতর থেকেই ভিন্নমতাবলম্বী মানুষদের (বিশেষত যারা রাষ্ট্রের ইতিহাস, ধর্মনিরপেক্ষতা, বিচারপ্রক্রিয়া বা ক্ষমতার ব্যবহার নিয়ে প্রশ্ন তোলে) ‘প্রতিক্রিয়াশীল’, ‘মৌলবাদী’, এমনকি ‘মানবতাবিরোধী’ হিসেবে চিহ্নিত করার প্রবণতা দেখা যায়। এই চিহ্নিতকরণ অনেক সময় নৈতিক বর্জন, সামাজিক বয়কট এবং রাজনৈতিক দমনকে ন্যায্যতা দেয়। এই দ্বিমুখিতা তথা নিজেদের মানবতাবাদী দাবি করে ভিন্নমত নির্মূলের ভাষা, বাংলাদেশের বুদ্ধিবৃত্তিক রাজনীতির একটি গভীর স্ববিরোধ।\nএই লেখায় আমি এই স্ববিরোধকে তাত্ত্বিকভাবে বিশ্লেষণ করব, সংবাদমাধ্যমের ফ্রেমিং ও নীরবতার রাজনীতি আলোচনা করব এবং সাম্প্রতিক ওসমান হাদির ওপর প্রাণঘাতী হামলার প্রেক্ষিতে তথাকথিত প্রগতিশীল বুদ্ধিজীবী ও সুশীল সমাজের নীরবতা কীভাবে এই স্ববিরোধকে উন্মোচন করে তা দেখাবো।\nমুক্তিযুদ্ধের চেতনা : নৈতিক ভাষা থেকে ক্ষমতার যন্ত্র\nমুক্তিযুদ্ধের চেতনা সাধারণত স্বাধীনতা, ন্যায়বিচার, মানবাধিকার ও ধর্মনিরপেক্ষতার সঙ্গে যুক্ত। কিন্তু এই ধারণা যখন একটি একচেটিয়া নৈতিক মানদণ্ডে রূপ নেয়, তখন তা ভিন্নমতকে সহ্য করার বদলে দমন করার ভাষা তৈরি করে। এখানে ‘চেতনা’ আর বহুত্ববাদী আলোচনার ক্ষেত্র নয়; বরং একটি পরীক্ষার মানদণ্ড, যেখানে উত্তীর্ণ হলেই আপনি দেশপ্রেমিক, মানবতাবাদী ও প্রগতিশীল; আর অকৃতকার্য হলেই আপনি সন্দেহভাজন।\nএই রূপান্তরটি গুরুত্বপূর্ণ, কারণ এটি নৈতিকতা ও ক্ষমতার মধ্যে সীমারেখা মুছে দেয়। নৈতিক অবস্থান রাজনৈতিক কর্তৃত্বে পরিণত হলে, বিরোধী মতকে শুধু ভুল নয়, অনৈতিক ও বিপজ্জনক হিসেবে চিত্রিত করা সহজ হয়।\nএই স্ববিরোধ বোঝার জন্য Feldman (2003, 2020)-এর কর্তৃত্ববাদ (authoritarianism) তত্ত্ব বিশেষভাবে প্রাসঙ্গিক। Feldman কর্তৃত্ববাদকে একটি মনস্তাত্ত্বিক প্রবণতা হিসেবে ব্যাখ্যা করেন, যার কেন্দ্রে রয়েছে সামাজিক সামঞ্জস্য (conformity), কঠোর নৈতিক শৃঙ্খলা এবং কর্তৃত্বের প্রতি আনুগত্য। এর বিপরীতে উদারপন্থি বা লিবারাল মূল্যবোধের কেন্দ্রে রয়েছে স্বায়ত্তশাসন (autonomy), ব্যক্তিগত স্বাধীনতা, বৈচিত্র্য ও প্রগতিশীল চিন্তার প্রতি অঙ্গীকার।\nFeldman দেখান, যারা সামঞ্জস্যকে উচ্চ মূল্য দেয় তারা সামাজিক বিঘ্ন, মতভিন্নতা বা বিদ্যমান নৈতিক কাঠামোর প্রতি হুমকিতে তীব্রভাবে উত্তেজিত হয়। এই উত্তেজনা থেকে জন্ম নেয় অসহিষ্ণুতা এবং কঠোর দমনমূলক ব্যবস্থার পক্ষে সওয়াল। Stenner (2005) এই প্রবণতাকে আরো এগিয়ে নিয়ে বলেন যে, কর্তৃত্ববাদীরা যখন হুমকি অনুভব করে, তখন তারা ভিন্নমতকে সহ্য করার বদলে নির্মূলের দিকে ঝোঁকে।\nবাংলাদেশের তথাকথিত প্রগতিশীল বয়ানে এই তত্ত্বের একটি বাস্তব প্রতিফলন দেখা যায়। বাহ্যিকভাবে তারা লিবারাল মূল্যবোধের কথা বলে, কিন্তু বাস্তবে ‘মুক্তিযুদ্ধের চেতনা’কে একটি কঠোর নৈতিক শৃঙ্খলা হিসেবে স্থাপন করে, যার বাইরে গেলেই সবাই শাস্তিযোগ্য। অর্থাৎ, লিবারাল ভাষার ভেতরেই একটি কর্তৃত্ববাদী মনোভাব কাজ করে। এটিকে বলা যেতে পারে liberal authoritarianism, যেখানে মুক্তির ভাষা ব্যবহার করে ভিন্নমতের দমনকে ন্যায্য হিসেবে প্রতিষ্ঠা করা হয়।\nএই প্রক্রিয়ায় ‘অপর’ (other)  নির্মাণ একটি গুরুত্বপূর্ণ কৌশল। যারা রাষ্ট্রের ইতিহাস, ধর্ম ও রাজনীতির সম্পর্ক বা বিচারব্যবস্থার প্রশ্নে ভিন্নমত পোষণ করে, তাদেরকে একত্রে ‘মৌলবাদী’, ‘অন্ধকারাচ্ছন্ন’ বা ‘দেশদ্রোহী’ হিসেবে ফ্রেম করা হয়। এই লেবেলিং যুক্তিতর্কের জায়গা সংকুচিত করে এবং নৈতিক বর্জনকে স্বাভাবিক করে তোলে। নৈতিক বর্জনের এই প্রক্রিয়া Feldman-এর তত্ত্বের সঙ্গে সামঞ্জস্যপূর্ণ; সামাজিক সামঞ্জস্যে বিশ্বাসী গোষ্ঠী ভিন্নমতকে সামাজিক শৃঙ্খলার জন্য হুমকি হিসেবে দেখে এবং কঠোর প্রতিক্রিয়াকে ন্যায্য মনে করে।\nসংবাদমাধ্যমের ভূমিকা : ফ্রেমিং, নীরবতা ও স্বাভাবিকীকরণ\nএই নৈতিক ও রাজনৈতিক কাঠামোকে স্বাভাবিক করে তুলতে সংবাদমাধ্যমের ভূমিকা অত্যন্ত গুরুত্বপূর্ণ। প্রথম আলো ও ডেইলি স্টারের মতো প্রভাবশালী পত্রিকাগুলো নিজেদেরকে উদার, মানবতাবাদী ও মুক্তিযুদ্ধের চেতনার ধারক হিসেবে উপস্থাপন করে। কিন্তু সমালোচকেরা দীর্ঘদিন ধরে অভিযোগ করে আসছেন যে, রাজনৈতিক সহিংসতার ক্ষেত্রে এই পত্রিকাগুলোর ফ্রেমিং সমান নয়।\nএকই ধরনের সহিংসতা যখন ক্ষমতাসংশ্লিষ্ট গোষ্ঠীর দ্বারা ঘটে, তখন তা প্রায়ই ‘সংঘর্ষ’, ‘পাল্টাপাল্টি ধাওয়া’ বা ‘অজ্ঞাত দুর্বৃত্তের হামলা’ হিসেবে বর্ণিত হয়, যেখানে হামলাকারী বা সংঘর্ষে অংশ নেওয়া সহিংস গোষ্ঠীর পরিচয় গোপন করা হয়। অপরদিকে বিরোধীদল বা ইসলামপন্থিদের ঘটনায় শিরোনামেই দলীয় পরিচয়, আদর্শিক লেবেল ও হুমকির ভাষা জোরালোভাবে উপস্থিত থাকে। এই পার্থক্য পাঠকের মনে সহিংসতার নৈতিক মানচিত্র তৈরি করেÑকে ‘স্বাভাবিক’, কে ‘বিপজ্জনক’।\nএর পাশাপাশি রয়েছে নীরবতার রাজনীতি। কিছু ঘটনা সংবাদযোগ্য হলেও সম্পাদকীয় গুরুত্ব পায় না, মতামত কলামে আলোচিত হয় না বা সুশীল সমাজের বিবৃতিতে অনুপস্থিত থাকে। এই নীরবতাও একটি শক্তিশালী বার্তা দেয়।\nসাম্প্রতিক সময়ে ওসমান হাদির ওপর সংঘটিত প্রাণঘাতী হামলা এই নীরবতার রাজনীতিকে স্পষ্ট করে। একজন লেখক/বুদ্ধিজীবী হিসেবে তার রাজনৈতিক অবস্থান ও বক্তব্য কারো কারো কাছে বিতর্কিত হতে পারে, কিন্তু সেটি কোনোভাবেই সহিংস হামলার ন্যায্যতা দেয় না। গণতান্ত্রিক ও মানবতাবাদী নীতিতে বিশ্বাসী সমাজে এমন হামলার বিরুদ্ধে সর্বজনীন নিন্দা প্রত্যাশিত।\nকিন্তু লক্ষণীয় বিষয় হলো, তথাকথিত প্রগতিশীল বুদ্ধিজীবী ও সুশীল সমাজ ছোটখাটো সামাজিক ঘটনায়, এমনকি রাস্তায় একটি কুকুরের মৃত্যুতেও ‘বিবেকের তাড়না’ থেকে বিবৃতি দেয়, তারা এ ঘটনায় প্রায় সম্পূর্ণ নিশ্চুপ। এই নীরবতা কাকতালীয় নয়; এটি নৈতিক বর্জনেরই আরেক রূপ।\nওসমান হাদিকে ‘অগ্রহণযোগ্য মতের ধারক’ হিসেবে ফ্রেম করার ফলে তার ওপর সহিংসতা যেন নৈতিক জরুরি অবস্থায় পরিণত হয় না। Feldman-এর তত্ত্ব অনুযায়ী, এখানে সামাজিক সামঞ্জস্যের ধারণা হুমকির মুখে পড়েছে বলে ‘প্রগতিশীল গোষ্ঠী’ মনে করেছে এবং তাদের কাছে সেই হুমকির জন্য দায়ী ব্যক্তি মানবিক মর্যাদা হারিয়ে হত্যাযোগ্য হয়ে পড়েছে।\nএই নীরবতা সুশীল সমাজের একটি দ্বৈত মানদণ্ড প্রকাশ করে। মানবতাবাদ এখানে সর্বজনীন নয়; এটি শর্তসাপেক্ষ। যিনি নির্দিষ্ট নৈতিক-রাজনৈতিক বৃত্তের ভেতরে, তার জন্য সহমর্মিতা; বাইরে থাকলে নীরবতা বা ন্যায্যতার অজুহাত।\nএই দ্বৈত মানদণ্ড দীর্ঘমেয়াদে গণতান্ত্রিক সংস্কৃতিকে ক্ষতিগ্রস্ত করে। কারণ সহিংসতার নিন্দা যদি আদর্শগত পরিচয়ের ওপর নির্ভর করে, তবে মানবাধিকার একটি রাজনৈতিক অস্ত্রে পরিণত হয়।\nএই পরিস্থিতির সাংস্কৃতিক প্রভাব গভীর। লেখক, গবেষক ও শিল্পীরা ক্রমে আত্মনিয়ন্ত্রণে অভ্যস্ত হয়ে ওঠেন। বিতর্কিত বিষয় এড়িয়ে চলা নিরাপদ মনে হয়। মুক্তবুদ্ধির জায়গা সংকুচিত হয়, যদিও প্রকাশ্যে সবাই মুক্তচিন্তার কথা বলে।\nএটি একটি নীরব কর্তৃত্ববাদী পরিবেশ তৈরি করে, যেখানে শাস্তি সবসময় দৃশ্যমান নয়, কিন্তু ভয় সর্বত্র উপস্থিত।\nসংবাদমাধ্যমের হেডলাইন, ভাষা ও ফ্রেমিং : নাম, নীরবতা এবং দায় বণ্টন\nসংবাদমাধ্যমের পক্ষপাত কেবল কী লেখা হলো তার মধ্যে সীমাবদ্ধ নয়; কীভাবে লেখা হলো সেই প্রশ্নটি আরো গুরুত্বপূর্ণ। প্রথম আলো ও ডেইলি স্টারের বহু প্রতিবেদনে একটি পুনরাবৃত্ত কাঠামো লক্ষ করা যায় : ক্ষমতাসংশ্লিষ্ট সহিংসতায় ‘অজ্ঞাত দুর্বৃত্ত’, ‘সংঘর্ষ’, ‘পাল্টাপাল্টি ধাওয়া’ এ ধরনের ভাষা ব্যবহৃত হয়; কিন্তু বিরোধীদল বা ইসলামপন্থি গোষ্ঠীর ঘটনায় শিরোনামেই দলীয় পরিচয়, আদর্শিক লেবেল ও হুমকির ভাষা যুক্ত থাকে। এই হেডলাইন-রাজনীতি পাঠকের মনে সহিংসতার দায় বণ্টনের একটি নৈতিক মানচিত্র তৈরি করে।\nউদাহরণস্বরূপ, ক্ষমতাসীন দলের কর্মীদের জড়িত ঘটনায় প্রায়ই দেখা যায় ‘সংঘর্ষে নিহত’, ‘সহিংসতায় আহত’ যেখানে কর্তা অস্পষ্ট। বিপরীতে বিরোধীদলের ক্ষেত্রে ‘বিএনপি-জামায়াতের নাশকতা’, ‘ইসলামপন্থিদের তাণ্ডব’ এ ধরনের সক্রিয় ও ব্যক্তিকৃত দায় আরোপ করা হয়। এই পার্থক্য ঘটনাকে নয়, বরং ঘটনাকারীর পরিচয়কে সংবাদমূল্য দেয়। ফলে পাঠক অচেতনভাবেই শিখে নেয় যে কার সহিংসতা ব্যতিক্রম, আর কার সহিংসতা স্বভাব।\nএই ফ্রেমিং Feldman-এর কর্তৃত্ববাদ তত্ত্বের সঙ্গে সাযুজ্যপূর্ণ। সামাজিক সামঞ্জস্যের নৈতিক শৃঙ্খলা রক্ষার স্বার্থে ‘নিজেদের’ সহিংসতা নরম ভাষায় ঢেকে রাখা হয়, আর ‘অন্যদের’ সহিংসতা কঠোরভাবে চিহ্নিত করা হয়। এটি কেবল সংবাদ নয়; এটি সামাজিক শৃঙ্খলা রক্ষার এক ধরনের ভাষিক প্রযুক্তি।\nনীরবতার রাজনীতি পুনর্বিবেচনা : কোন সহিংসতা সংবাদযোগ্য\nনীরবতা নিজেই একটি সম্পাদকীয় সিদ্ধান্ত।\nকোন ঘটনার পর সম্পাদকীয় লেখা হবে, কোন ঘটনার পর বিবৃতি আসবে, কোনটি কেবল সংক্ষিপ্ত খবরে সীমাবদ্ধ থাকবেÑএসব সিদ্ধান্ত একটি নৈতিক অগ্রাধিকার প্রকাশ করে। ওসমান হাদির ওপর প্রাণঘাতী হামলার পর যে নীরবতা দেখা গেছে, তা এই অগ্রাধিকারের রাজনৈতিক চরিত্র উন্মোচন করে।\nএই নীরবতা বোঝাতে আমরা ‘selective moral panic’ ধারণাটি ব্যবহার করতে পারি। যখন কোনো ঘটনা প্রগতিশীল নৈতিক কাঠামোর ভেতরে ফিট করে, তখন তা বিবেকের তাড়নায় পরিণত হয়; আর যখন ফিট করে না, তখন তা গুরুত্ব হারায়। ফলে মানবতাবাদ এখানে সর্বজনীন নীতি নয়, বরং গোষ্ঠীগত আনুগত্যের ফাংশন।\nFeldman-এর তত্ত্বের সঙ্গে Gramsci-র hegemony ধারণা যুক্ত করলে চিত্রটি আরো স্পষ্ট হয়। সংবাদমাধ্যম ও সুশীল সমাজ মিলিতভাবে একটি নৈতিক হেজেমনি তৈরি করে, যেখানে নির্দিষ্ট বয়ান ‘স্বাভাবিক’ ও ‘সাধারণ বোধ’ হিসেবে প্রতিষ্ঠিত হয়। এই হেজেমনির ভেতরে সম্মতি উৎপাদিত হয় (manufacturing consent), আর ভিন্নমত অস্বাভাবিক ও বিপজ্জনক বলে প্রতীয়মান হয়।\nএই প্রক্রিয়ায় কনফর্মিটি একটি নাগরিক গুণে পরিণত হয়। যে যত বেশি প্রভাবশালী নৈতিক ভাষার সঙ্গে সাযুজ্য রাখে, সে তত বেশি নিরাপদ। ফলে কর্তৃত্ববাদ এখানে সরাসরি রাষ্ট্রীয় দমন নয়; এটি সামাজিক ও সাংস্কৃতিক স্তরে কাজ করা একটি নীরব শক্তি।\nএই নৈতিক হেজেমনি জনপরিসরকে সংকুচিত করে। লেখক ও চিন্তকরা জানেন—কোন বিষয় তুললে নীরবতা বা আক্রমণ আসতে পারে। ফলে আত্মনিয়ন্ত্রণ বাড়ে, সাহস কমে। দীর্ঘমেয়াদে এটি একটি বুদ্ধিবৃত্তিক মরূকরণ ঘটায়, যেখানে বিতর্ক নেই, আছে শুধু অনুমোদিত পুনরুক্তি।\nউপসংহার\nমুক্তিযুদ্ধের চেতনা যদি সত্যিই মানবতাবাদ ও মুক্তবুদ্ধির উত্তরাধিকার হয়, তবে তার প্রথম শর্ত হওয়া উচিত সহিংসতার সর্বজনীন নিন্দা, আক্রান্তের পরিচয় নির্বিশেষে। Feldman-এর কর্তৃত্ববাদ তত্ত্ব আমাদের সতর্ক করে দেয় : শৃঙ্খলা ও সামঞ্জস্যের নামে, এমনকি লিবারাল ভাষা ব্যবহার করেও দমনকে ন্যায্য করা যায়।\nওসমান হাদির ওপর হামলা এবং সে ঘটনায় প্রগতিশীল বুদ্ধিজীবী ও সুশীল সমাজের নীরবতা দেখায় যে, সমস্যাটি ব্যক্তিবিশেষ নয়, একটি কাঠামো। এই কাঠামো ভাঙতে হলে সংবাদমাধ্যমের ফ্রেমিং, সুশীল সমাজের নৈতিক অগ্রাধিকার এবং আমাদের নিজেদের কনফর্মিটির আরাম সবকিছুকেই প্রশ্ন করতে হবে। সংলাপ, বহুত্ববাদ ও নৈতিক সাহস ছাড়া মুক্তিযুদ্ধের চেতনা কেবল একটি শাসন-ভাষায় পরিণত হবে, মুক্তির নয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdtvyx7w7zxo",
    "title": "একাত্তর ও চব্বিশ অবিচ্ছেদ্য অন্তর্গত সত্য",
    "publication_date": "2025-12-22T11:39:15+06:00",
    "keywords": "জুলাই-বিপ্লব",
    "body": "চৌদ্দশ বছরের ইতিহাসে অনেক চড়াই-উতরাই পেরিয়ে একবারের জন্য এসেছিল অবিস্মরণীয় ১৯৭১। এটা ছিল আমাদের জীবনবদলের আকাঙ্ক্ষাযুক্ত সামাজিক সম্মিলন প্রয়াস, আমাদের মুক্তিযুদ্ধ। এমন উজ্জ্বল উদ্ধারের কাল আমরা ইতোপূর্বে কখনো দেখিনি। ইতিহাসের ঘুরপথে তা সেতু থেকে সেতুলোক পার হওয়া। এক্ষেত্রে কিছু স্বাধীনতাবিরোধী ছাড়া সবাই যুক্ত হয়েছিল প্রত্যক্ষ বা পরোক্ষভাবে। শহরে-গ্রামে, নগরে-বন্দরে সব শ্রেণি-পেশার মানুষ রাজনৈতিক-অরাজনৈতিক, দলীয়-দলবিহীন, বেসামরিক-সামরিক, শিক্ষিত, স্বল্পশিক্ষিত-অশিক্ষিত, মধ্যবিত্ত, নিম্নমধ্যবিত্ত, দরিদ্র, চাকরিজীবী, দোকানদার, কর্মচারী, রিকশাওয়ালা, চাষি-মজুর, ছাত্র-শিক্ষক, চিকিৎসক-প্রকৌশলী, কৃষিবিদ, বুদ্ধিজীবী-সাংবাদিক, আলিম-উলামা, তরুণ-বৃদ্ধ, সরকারি কর্মকর্তা-করণিক, পুরুষ-নারী সবাই অংশগ্রহণ করেছেন, ভূমিকা রেখেছেন। সেইসঙ্গে সক্রিয়ভাবে সামরিক বাহিনীর বাঙালি অফিসার ও সৈন্য, ইপিআরের বাঙালি সদস্য, পুলিশ বাহিনীর অফিসার ও সদস্যরা ছিলেন গণমানুষের সঙ্গে। মূলত, সামরিক প্রশিক্ষণ, অস্ত্রচালনা ও যুদ্ধকৌশল শিক্ষাদানসহ লড়াইয়ে ছিলেন তারা। সেক্টর কমান্ডার, সাবসেক্টর কমান্ডাররা সশস্ত্রযুদ্ধে বিশেষ ভূমিকা পালন করেছিলেন নির্দেশনা দিয়ে। সেজন্যই গেরিলাযুদ্ধ ও সম্মুখযুদ্ধ সফল হয়েছিল সমগ্র জনসমাজের অংশগ্রহণে। মুক্তিযুদ্ধ তাই সর্ববিচারে, প্রত্যক্ষ অভিজ্ঞতায়, চাক্ষুষ প্রমাণে, তথ্যের ব্যাপকতা ও গভীরতায়, বাস্তবতার তীব্রতম কশাঘাতে আর ইতিহাস বিশ্লেষণে প্রকৃত অর্থেই ছিল এক অনন্যসাধারণ জনযুদ্ধ।\nএকাত্তরের মুক্তিযুদ্ধ আমাদের দ্বীনি বিশ্বাস ও জীবনযাপন বোধের বাস্তবতার অন্তঃসলিলা স্রোতোধারায় সিক্ত। নিরঙ্কুশ মুসলিম অধ্যুষিত পূর্বদেশ একাত্তরে বাংলাদেশে রূপ পায়। বিশ্বাস, ভূগোল ও ইতিহাসের মেলবন্ধন ও বাস্তবতা না থাকলে কখনোই একাত্তরকে আমাদের মতো করে পাওয়া যেত না। সেইসঙ্গে এটা আমাদের নিজস্ব স্বাধীন অস্তিত্ব, ভাষা ও স্বকীয়তার প্রতিষ্ঠা প্রয়াস। এটা আমাদের সামাজিক সত্তার ঐক্য, সামাজিক সংগ্রাম ও সমষ্টিউত্থানের পরিচায়ক। আমাদের সমাজচুক্তির নির্ণায়ক ও জনসমাজের মৌল সম্মিলিত অস্তিত্বের ঘোষণা। আমাদের ভূগোলের আত্মপরিচয়ের প্রত্যক্ষ নির্মাণ। আমাদের মুসলিম পরিচয়সহ বাংলাভাষা ও স্বদেশপ্রাপ্তির স্পষ্ট চিত্র। লক্ষণীয়, আল্লাহ কোরআনে যেমন আমাদের মুসলিম হতে বলেছেন, তেমনি মানুষের ব্যবহৃত ভাষা বৈচিত্র্যও তাঁরই সৃষ্টি বলে জানিয়েছেন।\nতাই একাত্তর আমাদের রাষ্ট্র গঠন, জাতীয় সংহতি, জাতীয় স্বার্থ, নিজস্ব শাসনব্যবস্থা, স্বাধীন পতাকা, স্বনিয়ন্ত্রণ এবং অর্থনৈতিক, সাংস্কৃতিক ও রাজনৈতিক স্বাধীনতার এবং সম্মিলিত স্বাধীন ভবিষ্যৎ নির্মাণের ভিত্তি প্রতিষ্ঠাকারী। এটা আমাদের শিকড়-উত্থিত সত্য উচ্চারণের, আমাদের জীবনযাপনে দ্বীনি স্বকীয়তার, আদিগন্ত ভূগোলের জনইচ্ছার বহিঃপ্রকাশ ঘটানো নিজস্ব উদ্ধারকৃত বদ্বীপ। এটা রাষ্ট্রব্যবস্থাপনায়, সরকার পরিচালনায় এবং সেইসঙ্গে সব মৌলিক সিদ্ধান্ত গ্রহণের প্রশ্নে সমষ্টি মানুষের চূড়ান্ত কর্তৃত্ব প্রতিষ্ঠার স্মারক। নাগরিকদের সামষ্টিক বিজড়ন, অংশগ্রহণ, ক্ষমতায়ন, প্রবেশগম্যতা, মর্যাদা, প্রাপ্যতা ও শেষকথা বলার শর্ত নির্মাণকারী। একাত্তরের মুক্তিযুদ্ধ নিজেই সাক্ষ্য, ইতিহাস ও দালিলিক প্রমাণ। এর মধ্য দিয়ে আমাদের জনসমাজ তাদের দ্বীনি বিশ্বাস, ভাষা ও ভূখণ্ড, স্বাধীন জীবনযাপনের এবং নিজেদের কেন্দ্রীয় অস্তিত্বের প্রবলতম ঘোষণাসহ সাম্য, মানবিক মর্যাদা, সামাজিক ন্যায়বিচারসহ আঞ্চলিক ও শ্রেণিগত বৈষম্য দূরীকরণ এবং সমষ্টিমানুষের সম্মিলিত উন্নত জীবনের দাবি উঠিয়েছে। এসবই একাত্তরের মুক্তিযুদ্ধের প্রকৃত চেতনা যা ব্যক্তি, পরিবার, দল, সংকীর্ণ স্বার্থ, ধনিক প্রাধান্য, চেপে বসা এবং যেকোনো কৃত্রিম ও বানোয়াট উপকথার বাইরে। কেউ না চাইলেও এসব প্রকৃত ইতিহাসের অন্তর্গত। ইসলাম ও বাংলাদেশি সত্তা একযোগে তাই আমাদের জাতীয় স্বাতন্ত্র্যের মূলভিত্তি। দূরের চেপে বসা শাসন এবং কাছের হিন্দুত্ববাদী আধিপত্য উভয় থেকে স্বাধীনতার গ্যারান্টি। এখানে বাধা এলেই ১৫ আগস্ট, ৭ নভেম্বর ও ৫ আগস্ট ঘটে। এ পথেই স্বেচ্ছাচার ও বাকশালী ফ্যাসিবাদ মুক্তি, আধিপত্যবাদের মরণকামড় মুক্তি, দীর্ঘ প্রলম্বিত ফ্যাসিনার ফ্যাসিবাদ থেকে মুক্তি ঘটে বিদ্রোহ, প্রতিরোধ, গণঅভ্যুত্থান ও বর্ষাবিপ্লব সংঘটনের মাধ্যমে।\nএকাত্তরের পর বাহাত্তর থেকেই উপরের সত্যকে অস্বীকার করে বানোয়াট ইতিহাস, কৃত্রিম সম্মতি উৎপাদন, গণভবনে নির্বাচনি ফলাফল নির্ধারণ, জনবিহীন জনরায়, নিশিরাতের নষ্টামি, গুম, খুন, পীড়ন ও ভয়ের সংস্কৃতিসহ রাষ্ট্রীয় ও শাসনিক পর্যায়ে সর্বত্র ব্যক্তি, পরিবার, সংকীর্ণ স্বার্থ, দলীয় অন্ধত্ব ও হিন্দুস্তানি হিন্দু আধিপত্যবাদী থাবা সর্বোচ্চ প্রাধিকার পায়। একসময় মুজিববাদী আওয়ামী-বাকশালী স্বৈরাচার ও ফ্যাসিবাদ কায়েম হয়। পরবর্তীকালে অনাচারসহ পরপর চারটি নির্বাচনি প্রহসনে হাসিনার অবৈধ জবরদখলকারী স্বেচ্ছাচার, মাফিয়াতন্ত্র এবং ফ্যাসিবাদ প্রতিষ্ঠার কারণেই ছাত্র-জনতা ইতোমধ্যে একাত্তরের লব্ধ স্বাধীনতা পুনরুদ্ধারের জীবনপণ লড়াইয়ে নামে। হাজারো হত্যা ও বিশাল ক্ষতি স্বীকার করে শেষাবধি বর্ষাবিপ্লবের মাধ্যমে হিন্দুস্থানের ব্রাহ্মণ্য আধিপত্যবাদী শক্তির সেবাদাসী হাসিনা প্রাণভয়ে পলায়নকরত দিল্লিতে আরএসএস-বিজেপির মোদির কোলে আশ্রয় নেওয়ার ভেতর দিয়ে তার মাফিয়াতন্ত্র ও ফ্যাসিবাদকে উৎখাত করে জনগণ। দখল করে বাংলার বাস্তিল তথা গণভবন। আল্লাহর প্রতি কৃতজ্ঞতার সালাত, সিজদা, দু’হাত তোলা মুনাজাত, অশ্রু আর আনন্দের সে এক অপূর্ব দৃশ্য। এভাবেই একাত্তরের জাগৃতির উত্তরাধিকার হিসেবে চব্বিশের বর্ষাবিপ্লব নিয়ে আসে ইতিহাস সৃষ্টিকারী নবজাগৃতি।\nএকাত্তরের শিকড়সূত্র বুঝতে পারলে যথার্থই অনুধাবন করা যাবে যে, এই দুইয়ের মধ্যে কোনো বিরোধ নেই। একাত্তরের বৈষম্যমুক্তির আকাঙ্ক্ষা, সাম্যের দাবি, মানবিক মর্যাদার উচ্চারণ এবং ইনসাফ প্রতিষ্ঠার স্বপ্নই বর্ষাবিপ্লবের নতুন বৈষম্যবিরোধী নতুন বন্দোবস্ত, জনমালিকানাধীন রাষ্ট্রব্যবস্থাপনা, গণ ও নাগরিক নিয়ন্ত্রিত সম্মতিভিত্তিক শাসন শর্ত এবং প্রকৃত ন্যায়ানুগ সমাজ প্রতিষ্ঠা দাবিকে সমগ্র ভূগোলের গণউচ্চারণে পরিণত করেছে। একাত্তর ও চব্বিশ যথাক্রমে পূর্বসূরি ও উত্তরসূরি হিসেবে এযাবৎকালের আমাদের যাপিত জীবনের সর্বাধিক আলোড়নকারী পরস্পর অবিচ্ছেদ্য বিষয়দ্বয়। একাত্তর তার রিলে রেইসের কাঠি চব্বিশকে দিয়ে বলে গেছে, এবার তুমি এগিয়ে যাও। দেখতে পাবে, আকাশের ওপারে আকাশ। দিগন্তপারে নতুন দিগন্ত। জনমানুষের পথচলা এখনো শেষ হয়নি। এখনো বহুকাল জেগে থাকতে হবে মানবমুক্তির আশায়।\nইতিহাসের দিকে তাকাই। সপ্তম শতকেই আমাদের এই ভূখণ্ডে এবং এর অনিবার্য সংযুক্তির ভূগোলে একত্ববাদী ইসলাম বিস্তৃত হয়েছিল। আরব বণিকরা তৃতীয় শতক থেকেই সমুদ্রপথে চট্টগ্রাম, আকিয়াব হয়ে বাংলাদেশ দিয়ে চীনে যেত। ইসলামের দাওয়াতের কাজ তারা করত সততা, প্রজ্ঞা, নিষ্ঠা, চরিত্র, সংহতি দ্বারা এবং অতি অবশ্যই কোরআন-সুন্নাহর আলোকে। ফলে বাংলা ভূখণ্ড, বার্মা এবং চীনে ইসলামের প্রসার ঘটে। আকিয়াব (আজকের সিত্তো) বন্দরের কাছে সেই সপ্তম শতকে মসজিদ প্রতিষ্ঠিত হয়। মিনার থেকে আল্লাহু আকবার উচ্চারিত হতে থাকে। মালাবার উপকূলেও এমনটা ঘটে। এদিকে ইয়েমেন থেকে সিলেটে হজরত শাহজালালের আগমনের পূর্বেই ইসলাম প্রতিষ্ঠা পায়। জনৈক বুরহানউদ্দিন শাহজালালের কাছে পত্র প্রেরণপূর্বক নালিশে জানান যে, রাজা গৌরগোবিন্দ তার ছেলেকে হত্যা করেছে, তিনি এর বিচার চান। শাহজালাল তার তরবারি ও সঙ্গিগণসহ সিলেটে আগমন করেন সেই কয়েকশ বছর আগেই এবং এ অঞ্চলে ইসলামের ব্যাপক প্রসার ঘটে। খুলনায় খানজাহান আলী, চট্টগ্রামের বায়েজিদ, রাজশাহীর শাহ মখদুম ইসলামের প্রসার ঘটান। এরাসহ সমগ্র বাংলা ভূখণ্ডে আসা আরো ব্যক্তি কেউই পীর নন বরং দ্বীনের মুজাহিদ। শাহজালালের নিজস্ব তরবারি লেখক নিজেই দেখেছেন।\nআকিয়াব অঞ্চল ঘিরে বিরাট ভূগোলে ইসলাম আসে সপ্তম শতকেই। রোহিঙ্গা জনগোষ্ঠী এভাবেই মুসলিম হয়ে যায় এবং সেখানে মুসলিম আরাকান রাষ্ট্র প্রতিষ্ঠা করে। অনেক ইতিহাসহ ১৭৯৯ সালে লেখা ফ্রান্সিস বুকাননের প্রবন্ধে এ সত্য উন্মোচিত। তার মতে, ‘মুহাম্মদগণ দীর্ঘকাল ধরে আরাকানে বসতি প্রতিষ্ঠা করেন এবং তারা নিজেদেরকে রুঈঙ্গা বা আরাকানের অধিবাসী বলে পরিচয় দেন।’ আরো সত্য এই যে, রাসূলুল্লাহ (সা.)-এর সাহাবি সাদ বিন আবি ওয়াক্কাসসহ আরো সাহাবি চট্টগ্রাম ও আকিয়াব হয়ে ইসলাম প্রচার করেছেন চীন ও অন্যান্য অঞ্চলে। এদের কারো কারো কবর রয়েছে চীনের ভূখণ্ডে।\nএরপর বখতিয়ার খিলজির বঙ্গ বিজয় সুবিদিত। রাজা লক্ষণসেনকে তিনি পরাজিত করেন। যেমন রাজা গৌরগোবিন্দ পরাজিত ও পলায়নে বাধ্য হয় শাহজালালের অগ্রাভিযানের ফলে। এভাবেই বাংলা ও তৎকালে আসামভুক্ত সিলেট অঞ্চলে ইসলাম ব্যাপকভাবে বিস্তৃত হয়। তবে মুসলিম মুজাহিদ, ইসলামের দাওয়া দানকারী, কিংবা এমনকি আরব মুসলিম ব্যবসায়ীরা শেষাবধি সবাই খিলজি ও শাহজালাল বাদে স্থানীয় মেয়েদের মুসলিম বানিয়ে বিয়ে করে এখানেই সংসার করে জীবন সমাপ্ত করেন।\nআবার আরেকদিক দিয়ে দেখলে স্পষ্ট যে, প্রাচীন বাংলার বিশাল অংশ হিন্দু বৌদ্ধ ও প্রকৃতপূজক থেকে কালক্রমে মুসলিম হয়ে যায় ইসলামের সমতা, সৌন্দর্য ও মানবমুক্তির পথ দেখে। এরা আরব ভূখণ্ড থেকে আসা মুসলিমদের মাধ্যমে আলোকপ্রাপ্ত হয়। এরপর স্বাধীন সুলতানিবাংলা, সুবেবাংলা পর্যায়ে শত শত বছরে বহু মানুষ মূর্তিপূজা ছেড়ে তাওহিদভিত্তিক ইসলামের মধ্যে প্রবেশ করে। সুলতানি আমলে বাংলা ভাষারও ব্যাপক উৎকর্ষ ঘটে। আরো পরে আলীবর্দী খান ও সিরাজুদ্দৌলার শাসনে বাংলা বিহার উড়িষ্যায় ইসলামের ব্যাপ্তি ঘটে। বাংলায় সিরাজুদ্দৌলা জীবন দেন পলাশীতে, মীর নিসার আলী তীতুমীর নারকেলবাড়িয়ায়, এরপর ১৮৫৮ সালে হাবিলদার রজব আলীসহ অন্যান্য মুসলিম জীবন দেন দখলদার কোম্পানির বিরুদ্ধে স্বাধীনতার লড়াইয়ে।\n১৯০৫ সালে পূর্ব বাংলা ও আসাম নিয়ে মুসলিম সংখ্যাগরিষ্ঠ প্রদেশ হলে সেটাকে ‘সেটেল্ড ফ্যাক্ট’ থেকে ‘আনসেট্ল’ করে জমিদার হিন্দুরা ১৯১১ সালে। লাল-বাল-পাল আর রবীন্দ্রনাথসহ হিন্দু স্বদেশিরা মুসলিদের আলাদা সত্তাকে এভাবেই পদে পদে বাধাগ্রস্ত করে। ১৯০৬ সালে নবাব সলিমুল্লাহর নেতৃত্বে মুসলিম লীগ প্রতিষ্ঠিত হয় ঢাকায়। তারই উদ্যোগে ও প্রচেষ্টায় রবীন্দ্রনাথসহ ‘মক্কা বিশ্ববিদ্যালয়’ বলে ব্যঙ্গকারী অন্যদের প্রবল বাধার মুখেও সলিমুল্লাহর দানকরা জমিতে ঢাকা বিশ্ববিদ্যালয় প্রতিষ্ঠিত হয়। ১৯৪০ সালে মুসলিম লীগের লাহোর অধিবেশনে স্বাধীন রাষ্ট্রসমূহের প্রস্তাব উত্থাপন করেন ফজলুল হক। মুসলিম গরিষ্ঠতা নিয়ে স্বাধীন সার্বভৌম বাংলাদেশ প্রতিষ্ঠার দাবিও উত্থাপিত হয়েছিল ১৯৪৬-১৯৪৭ সালে মুসলিম সোহরাওয়ার্দী ও আবুল হাসিম কর্তৃক। সাতচল্লিশে প্রতিষ্ঠিত পাকিস্তানের পূর্বাঞ্চলই একাত্তরে মুক্তিযুদ্ধের মাধ্যমে স্বাধীন বাংলাদেশরূপে আত্মপ্রকাশ করে নিরঙ্কুশ মুসলিম সংখ্যাগরিষ্ঠতা নিয়ে। ইতিহাসে প্রমাণিত যে পাকিস্তান প্রতিষ্ঠাকারী মুসলিম লীগ না থাকলে ১৯৫১ সালে পূর্ব বাংলা জমিদারি উচ্ছেদ ও প্রজাস্বত্ব আইন পাস হতো না।\nএখানে একটি বিষয় লক্ষণীয়। মুর্শিদাবাদে সিরাজুদ্দৌলা, বারাসাতে তীতুমীর, ঢাকায় রজব আলীসহ জীবনদানকারী অন্য সবাই মুসলিম, ভাষা আন্দোলনে জীবনদানকারী সালাম, বরকত, রফিক, জব্বার, সফিউদ্দিনসহ সবাই মুসলিম, ঊনসত্তরের গণঅভ্যুত্থানের আগে ও চলাকালে জহুরুল হক, আসাদ, মতিয়ুর, ফারুক, ওয়াজিউল্লাহ, বাবুল, সুন্দর আলীসহ সবাই মুসলিম। একাত্তরের মুক্তিযুদ্ধে জীবনদানকারী সাত জন বীরশ্রেষ্ঠ সবাই মুসলিম। আবার মুক্তিযুদ্ধ শুরু করার ঘোষণা দেন মুসলিম মেজর জিয়াউর রহমান। উচ্চারণ করেন ‘উই রিভোল্ট’। তিনিই ২৬ মার্চ স্বাধীনতা ঘোষণায় বলেন, ‘আই মেজর জিয়া ডু হিয়ারবাই ডিক্লেয়ার দি ইন্ডিপেন্ডেনস অব বাংলাদেশ’। তিনি নিহত হন হিন্দুস্তানি আধিপত্যবাদ ও দেশীয় শত্রুদের চক্রান্তে। একইভাবে মুক্তিযুদ্ধে জীবনদানকারী বিশাল ও নিরঙ্কুশ সংখ্যাগরিষ্ঠ যোদ্ধাই ছিলেন মুসলিম। পুরো মুক্তিযুদ্ধকালে মুক্তিযোদ্ধারা আল্লাহর কাছেই নিরাপত্তা এবং শত্রুর বিরুদ্ধে জয়লাভের জন্য সাহায্য চেয়েছে, তাকবির উচ্চারণ করেছে।\nআরো পরে এসে দেখি, মুজিব ও তার কন্যা হাসিনার ব্যক্তিক স্বৈরাচারের আওয়ামী মাফিয়া ফ্যাসিস্ট আমলে নিরঙ্কুশ সংখ্যাগরিষ্ঠ জীবনদানকারী মানুষই ছিল মুসলিম। বিডিআর হত্যাকাণ্ডে সেনা অফিসারগণ,  হেফাজত হত্যাকাণ্ডের শিকার আর মোদির আগমনের বিরোধিতাকারী হিসেবে নিহত ১৭ জনই মুসলিম। সবশেষে ২০২৪-এর বৈষম্যবিরোধী আন্দোলন ও লড়াইয়ে সব সমন্বয়কারী ছিলেন মুসলিম। আবু সাঈদ, ওয়াসিম, মুগ্ধ, ফাইয়াজ, আনাস, সিয়ামসহ প্রায় সবাই জীবনদানকারী (২-৩ জন বাদে) মুসলিম।\nইতিহাসের প্রমাণ মোতাবেক বাংলা ভূখণ্ডের পথপরিক্রমায়, মুসলিমদের নিজস্ব ভূখণ্ড গঠনে, রূপায়ণে, লড়াই সংগ্রামে জীবনদানকারী সবাই মুসলিম। এই সত্য বলে দেয়, একাত্তরে মুক্তিযুদ্ধ ও ২৪-এর বর্ষাবিপ্লবের মর্মার্থকে আত্মস্থকরত জীবনকে বদলাতে গেলে বাংলাদেশের হৃদয় থেকে উঠে আসা স্পষ্টতম অন্তর্গত সত্যকে শুরু থেকে শেষ পর্যন্ত স্বীকৃতি দিতে হবে। সেজন্যই বর্ষাবিপ্লবকালে ও পরে সারা দেশে রাজনৈতিক ফ্যাসিস্টের মূর্তি ভেঙেছে মানুষ ব্যক্তি, নেতা ও পরিবারপূজাকে সম্পূর্ণ প্রত্যাখ্যানকরত। ইসলামের দাবিÑএকমাত্র লা শরিক আল্লাহর উলুহিয়াহ মেনে একমাত্র আল্লাহরই উবুদিয়াহতেই থাকা তাওহিদ, মসজিদ, আজান আর সুজুদ এই জনপদের মানুষদের মহাবৈশ্বিক বোধ ও জীবন। ওটাই মুসলিমের ঈমান, ওটাই সিরাতুল মুসতাকিম। একাত্তর আর চব্বিশের অন্তর্গত মিল ওখানেই।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdnuvoqq76vr",
    "title": "দলবদলের প্রার্থী নিয়ে আটদলীয় জোটে অস্বস্তি",
    "publication_date": "2025-12-22T11:38:22+06:00",
    "keywords": "আমার-দেশ,সুনামগঞ্জ,তাহিরপুর",
    "body": "ত্রয়োদশ জাতীয় সংসদ নির্বাচনকে সামনে রেখে সুনামগঞ্জের ৫টি আসনে নির্বাচনি উত্তাপ ছড়িয়ে পড়েছে। তবে জেলার সুনামগঞ্জ– ১ (ধর্মপাশা–তাহিরপুর–মধ্যনগর–জামালগঞ্জ) এবং সুনামগঞ্জ– ৩ (জগন্নাথপুর–শান্তিগঞ্জ) আসনে জামায়াতসহ ৮ দলের নির্বাচনি সমঝোতা জোটে অস্বস্তি ও অনিশ্চয়তা বেড়েছে।\nএ অনিশ্চয়তা শুধু দুটি আসনেই। বিশেষ করে বারবার দলবদল করা দুই আলোচিত রাজনীতিক ডা. রফিকুল ইসলাম চৌধুরী ও অ্যাডভোকেট মাওলানা  শাহীনূর পাশা চৌধুরীকে ঘিরে জোটের তৃণমূলে তৈরি হয়েছে নানান প্রশ্ন ও অনাস্থা।\nজানা গেছে, সুনামগঞ্জ–১ আসনে ডা. রফিকুল ইসলাম চৌধুরী আবারো আলোচনার কেন্দ্রে। ছাত্রদল দিয়ে রাজনীতি শুরু করে বিএনপির কেন্দ্রীয় নির্বাহী কমিটির সদস্য পর্যন্ত পৌঁছালেও তার রাজনৈতিক জীবনে একাধিক দলবদল ভোটারদের মধ্যে আস্থার সংকট তৈরি করেছে। ২০০৮ সালে চারদলীয় জোটের প্রার্থী হয়ে নির্বাচনে পরাজয়ের পর ২০১৮ সালে মনোনয়ন না পেয়ে বিএনপি ছাড়েন তিনি। পরে বিকল্পধারায় যোগ দিয়ে প্রকাশ্যে আওয়ামী লীগ প্রার্থীকে সমর্থন জানান। একই ধারাবাহিকতায় ২০২৪ সালেও আওয়ামী লীগ প্রার্থীর পক্ষে অবস্থান নেন। সর্বশেষ ২০২৫ সালের নভেম্বরে তিনি ইসলামী আন্দোলন বাংলাদেশে যোগ দিয়ে জামায়াত-নেতৃত্বাধীন আটদলীয় জোটের মনোনয়ন প্রত্যাশা করছেন।\nঅন্যদিকে দীর্ঘদিন মাঠে সক্রিয় জেলা জামায়াত আমির উপাধ্যক্ষ মাওলানা তোফায়েল আহমদ খানকে এই আসনে তুলনামূলক শক্ত ও গ্রহণযোগ্য প্রার্থী হিসেবে দেখছেন স্থানীয়রা। তাদের মতে এ আসনে রফিকুল ইসলামকে প্রার্থী করা হলে জোটের ভোটব্যাংক ঝুঁকিতে পড়তে পারে।\nঅন্যদিকে আলোচনায় রয়েছে সুনামগঞ্জ– ৩ আসন। এখানে দলীয় প্রার্থী হয়েছেন রিকশা প্রতীকে বাংলাদেশ খেলাফত মজলিসের অ্যাডভোকেট মাওলানা  শাহীনূর পাশা চৌধুরী, জামায়াত প্রার্থী অ্যাডভোকেট ইয়াসিন খান এবং খেলাফত মজলিস প্রার্থী শেখ মুশতাক আহমেদ। এ তিনজনই জোটের ভোটের মাঠে লড়াই করতে মুখিয়ে আছেন।\nজানা গেছে, অ্যাডভোকেট মাওলানা শাহীনূর পাশা চৌধুরী দীর্ঘ রাজনৈতিক জীবনে একাধিকবার দল পরিবর্তন করেছেন। ২০০৪ সালে চারদলীয় জোটের প্রার্থী হিসেবে সংসদ সদস্য নির্বাচিত হলেও সর্বশেষ নির্বাচনে দলবদল করে তৃণমূল বিএনপি থেকে ২০২৪ সালে নির্বাচন করে জামানত হারান। এরপর থেকে রাজনীতির মাঠে অপ্রাসঙ্গিক হয়ে উঠেন তিনি। বর্তমানে তিনি বাংলাদেশ খেলাফত মজলিসের কেন্দ্রীয় নায়েবে আমির হিসেবে জোটের টিকিট নিশ্চিত করতে সক্রিয় রয়েছেন।\nতবে তৃণমূল পর্যায়ের নেতাকর্মীদের একটি বড় অংশ তার প্রার্থিতায় অনাগ্রহ প্রকাশ করছেন। তাদের মতে, বারবার দলবদলের কারণে তার রাজনৈতিক গ্রহণযোগ্যতা প্রশ্নবিদ্ধ হবে।\nএর বিপরীতে জামায়াত মনোনীত অ্যাডভোকেট ইয়াসিন খান গত ছয়মাস ধরে নিয়মিত গণসংযোগ চালিয়ে মাঠে শক্ত অবস্থান তৈরি করেছেন। স্থানীয় নেতাকর্মীদের ভাষ্য, তিনি তুলনামূলকভাবে পরিচ্ছন্ন ভাবমূর্তির এবং ভোটারদের কাছে গ্রহণযোগ্য প্রার্থী।\nশান্তিগঞ্জের ভোটার এম জে কে শাহজাহান বলেন, মাওলানা শাহিনুর পাশা চৌধুরী একজন আলেম মানুষ। একজন আলেম হয়ে  ফ্যাসিবাদি সরকারে ডামি নিবাচনে অংশগ্রহণ করা মোটেও সমীচীন হয়নি। আলেম সমাজের কাছে তিনি গ্রহনযোগ্যতা হারিয়েছেন। বার বার দলবদল করে এবার খেলাফত মজলিসের হয়ে টিকেট নিয়ে ৮ দলীয় জোটের প্রার্থী করা হলে ভোটের মাঠে ভরাডুবির শংকা রয়েছে।\nজেলা জামায়াত আমির ও কেন্দ্রীয় মজলিসের শুরা সদস্য মাওলানা তোফায়েল আহম্মেদ খাঁন আমার দেশকে বলেন, দীর্ঘদিন হাওর অধ্যুষিত সুনামগঞ্জ- ১ আসনে ঘুরে বেড়িয়েছি। দাঁড়িপাল্লার পক্ষে ভোট প্রার্থনা করছি। দাঁড়িপাল্লার পক্ষে গণজোয়ার সৃষ্টি হয়েছে। সহস্রাধিক কমী মাঠে কাজ করছে। হঠাৎ করে ৮ দলীয় জোটে বিতর্কিত কাউকে মনোনয়ন দেয়া হলে ভোটাররা মেনে নেবে না। এমনকি ভোটের মাঠে ঐ প্রার্থীকে ফিট মনে করি না। ৮ দলীয় জোট চায় না আসন হারাতে, তাই মাঠ জরিপ করেই প্রার্থী ঘোষণা হবে ইনশাআল্লাহ।\nডা. রফিকুল ইসলাম দলবদলের কথা স্বীকার করে বলেন, আমি ৫৭ বছর ধরে রাজনীতি করি। আমার নির্বাচনি আসনে আমার বিজয়ী হওয়ার মতো ভোটার রয়েছেন। আমি এমপি নির্বাচন করার মূল কারণ হলো নির্বাচিত হলে গণমানুষের কল্যাণে বাকি  জীবনটাকে উৎস্বর্গ করবো।\nজামালগঞ্জের সচেতন ভোটার ফখর উদ্দিন বলেন, সুনামগঞ্জ- ১ আসনে ৮ দলীয় জোটের প্রার্থী ডা. রফিককে ঘিরে গুঞ্জন উঠছে।  তিনি বারবার দলবদল করেছেন। এসব রাজনৈতিক শিষ্টাচার নয়। নৈতিকতা মানদণ্ড নিয়েও প্রশ্ন উঠছে। ডিগবাজি করে জোটের মনোনয়ন ভাগিয়ে নিলে ভোটের মাঠে ফলাফল খুব একটা ভালো হবে বলে মনে হয় না। তিনি ২০০৮ সালে  চারদলীয় জোটের প্রার্থী ছিলেন তখন ৯৪  হাজার ভোট পেয়ে পরাজিত হন। এই ভোটগুলো ছিল জোটগত কারণে। এছাড়া তখন ৪ দলীয় জোটের জোয়ার ছিল। দলবদলের কারণে এবার ৮ দলীয় জোটের প্রার্থী করা হলে জোয়ার বইবে না।\nঅ্যাডভোকেট ইয়াসিন খান বলেন, সুনামগঞ্জ- ৩ একটি অত্যান্ত মর্যাদাপূর্ণ আসন। এখানকার জনগণ সবসময় যোগ্য ও ক্লিন ইমেজের প্রার্থীকে নির্বাচিত করেছেন। আমরা গ্রামেগঞ্জে ঘুরে দেখেছি সচেতন মানুষ দাঁড়িপাল্লা প্রতীকের প্রার্থীকে বিজয়ী করতে চান। জরিপের ভিত্তিতে মনোনয়ন না দিয়ে বিতর্কিত কাউকে প্রার্থী করলে জোটের প্রতি মানুষের আস্থা নষ্ট হবে। প্রয়োজনে এই আসন উন্মুক্ত রাখাই জোটের জন্য লাভজনক হবে।\nনিজের দলবদল ও ডামি নির্বাচনে অংশগ্রহণের বিষয়ে মাওলানা  শাহীনূর পাশা চৌধুরী বলেন, দীর্ঘ রাজনৈতিক জীবনে আমি সর্বদা ফ্যাসিবাদি শক্তির বিরুদ্ধে আপসহীন ছিলাম। সে কারণেই আমাকে গুমের হুমকি দেওয়া হয়। যারা আমার দলবদল নিয়ে প্রশ্ন তুলছেন, তাদের জানাতে চাই—এই পরিবর্তন কোনো ব্যক্তিগত সুবিধার জন্য ছিলো না। বিগত ৩৫ বছরে জনগণের কাছে আমি যে গ্রহণযোগ্যতা অর্জন করেছি, আমার ভোট ব্যাংক ষড়যন্ত্রকারীদের চেয়ে অনেক বেশি শক্তিশালী। গুম থেকে বাঁচতে এবং বৃহত্তর ইসলামী আন্দোলনের কৌশলগত প্রয়োজন হিসেবেই আমি ডামি নির্বাচনে অংশগ্রহণ করি।\nখেলাফত মজলিস নেতা শেখ মুশতাক আহমেদও সতর্ক করে বলেন, বিতর্কিত কাউকে মনোনয়ন দিলে জোট নিশ্চিতভাবে ভরাডুবির মুখে পড়বে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdec84hibdto",
    "title": "চাই রাষ্ট্ররক্ষা, চাই দেশরক্ষা",
    "publication_date": "2025-12-22T11:37:51+06:00",
    "keywords": "আমার-দেশ",
    "body": "বাংলাদেশ রাষ্ট্রের অভ্যুদয়ের পর ৫৪ বছর চলে গেছে। সময়টা অর্ধশতাব্দীরও কিছু বেশি। এই রাষ্ট্রের অভ্যুদয়ের পর আরো কিছু স্বাধীন রাষ্ট্রের উৎপত্তি হয়েছে। ভিয়েতনাম যুদ্ধের অবসান হলো ৩০ এপ্রিল, ১৯৭৫। ভিয়েতনামের মুক্তির জন্য ভিয়েতনামের জনগণকে দুটি পরাশক্তি ফ্রান্স ও মার্কিন যুক্তরাষ্ট্রের সঙ্গে রক্তক্ষয়ী লড়াই করতে হয়েছে বছরের পর বছর ধরে। সেই ভিয়েতনাম আজ বিশ্বসভায় মাথা তুলে দাঁড়িয়েছে। ভিয়েতনামকে অন্যান্য রাষ্ট্র সম্ভ্রম ও মর্যাদার চোখে দেখে। ভিয়েতনামের অর্থনীতি এখন মজবুত ভিতের ওপর প্রতিষ্ঠিত। ভিয়েতনামের নেতৃত্ব সমাজতন্ত্রের প্রতি অঙ্গীকারবদ্ধ হলেও সমাজের বাস্তব অবস্থার নিরিখে ব্যক্তি উদ্যোগ ও বাজার সম্পর্ককে কাজে লাগিয়েছে। তাদের উদ্দেশ্য এটা নয় যে তারা একটি পুঁজিবাদী সমাজ গঠন করতে চায়। ভিয়েতনামের শাসকদল ‘ভিয়েতনাম ওয়ার্কার্স পার্টি’ সমাজতন্ত্রকেই মূল লক্ষ্য হিসেবে গ্রহণ করেছে। সেই লক্ষ্যে পৌঁছানোর জন্য প্রয়োজন উৎপাদিকা শক্তির বিশাল বিকাশ। এর জন্য প্রয়োজন একাগ্রতা, সাধনা এবং লক্ষ্যের প্রতি অবিচল নিষ্ঠা। ভিয়েতনাম সেই পথেই চলছে। দেশি ও বিদেশি পুঁজির বিনিয়োগের মধ্য দিয়ে ভিয়েতনামের শিল্পায়ন অনেক দূর এগিয়ে গেছে। আধুনিক ইলেকট্রনিক্স শিল্পে তার সাফল্য ঈর্ষণীয়।\nবাংলাদেশের ৫৪ বছরে আমাদের কতটুকু অগ্রগতি হয়েছে? বাংলাদেশের অর্থনীতি এখনো মাত্র দুটি খাতের ওপর নির্ভর করে রয়েছে। খাত দুটি হলো পোশাকশিল্প এবং বাংলাদেশি শ্রমিকদের পাঠানো বিদেশি রেমিট্যান্স। কৃষি খাতেও পরিবর্তনের কিছু ছোঁয়া লেগেছে। ফসলের নিবিড়তা প্রায় ৩০০ শতাংশে পৌঁছেছে। কৃষিতে উচ্চমূল্য ফসলের আবাদ শুরু হয়েছে। বায়োটেকনোলজি ব্যবহার করে ফলের আবাদও বাড়ানো সম্ভব হয়েছে। কৃষি খাতসংশ্লিষ্ট মাছ ও হাঁস-মুরগির শত শত খামার সৃষ্টি হয়েছে। কৃষির বাণিজ্যায়নেরও সূচনা হয়েছে। এখনকার কৃষিতে লিজ প্রথা দ্রুত বর্ধনশীল। লিজে জমি নিয়ে বাণিজ্যিক লক্ষ্যে নতুন ধরনের আবাদ শুরু হয়েছে। তা সত্ত্বেও কৃষির রূপান্তর বলতে যা বোঝায় তা পরিপূর্ণতা পায়নি। কৃষির উৎপাদনে প্রবৃদ্ধিও খুবই শ্লথ। মোট দেশজ উৎপাদনে কৃষির অবদান ১১ শতাংশ, অথচ কৃষি এখনো কর্মসংস্থানের ৪০ শতাংশের উৎস। দেশে গত চার বছরে দারিদ্র্য বৃদ্ধি পেয়েছে। দারিদ্র্য এখন ১৮ শতাংশ থেকে ২২ শতাংশে বৃদ্ধি পেয়েছে। বলা যায়, বছরে এক শতাংশ করে দারিদ্র্য বাড়ছে। মূল্যস্ফীতি ও কর্মসংস্থান হ্রাস পাওয়ার ফলে দারিদ্র্য বাড়ছে। দেশে এখন তিন কোটি ৬০ লাখ দরিদ্র মানুষ। এদের একটা বড় অংশ চরম দারিদ্র্যে নিমজ্জিত। এত বিশাল জনগোষ্ঠীর জন্য কর্মসংস্থান জুগিয়ে অচিরে দারিদ্র্য নিরসন করা প্রায় অসম্ভব। অন্যদিকে শিল্প খাতের বিকাশেও আশানুরূপ কিছু দেখা যাচ্ছে না। ফার্মাসিউটিক্যাল, লেদার গুডস, সিরামিকস ও জাহাজশিল্প বিকাশের সুযোগ থাকলেও এই শিল্পগুলো আশানুরূপভাবে বিকশিত হচ্ছে না। দেশে চলছে বিনিয়োগ দুর্ভিক্ষ। জাতীয় অর্থনীতিতে বিনিয়োগের হিস্যা ২২ শতাংশ থেকে ৪০ শতাংশ পর্যন্ত বাড়ানো না গেলে কর্মসংস্থান ও দারিদ্র্য নিরসনে কাঙ্ক্ষিত সাফল্য আসবে না।\nশেখ হাসিনার ফ্যাসিবাদী শাসনামলে ১০-১৫টি অলিগার্ক গোষ্ঠী সৃষ্টি হয়েছে। এরা ব্যাংক ও আর্থিক খাতে ধস নামিয়েছে। এই দুর্বৃত্তদের জন্য প্রকৃত প্রস্তাবে সর্বোচ্চ শাসকের নির্দেশে ব্যাংকের ভল্টগুলো উন্মুক্ত করে দেওয়া হয়েছিল। এরা এক কড়া-ক্রান্তিও বিনিয়োগ করেনি। সব অর্থ বিদেশে পাচার করেছে। পাচারকৃত অর্থের পরিমাণ কয়েক লাখ কোটি টাকা। শেখ হাসিনার সরকার দেশে এক চোরতন্ত্র (Kleptocracy) প্রতিষ্ঠা করেছে। এই পরিস্থিতি সৃষ্টির জন্য তারা রাষ্ট্র দখল (State capture) করেছে। আসলে বাংলাদেশের প্রতিষ্ঠালগ্ন থেকেই চোরতন্ত্র ডালপালা মেলে ক্রমান্বয়ে এক বিষবৃক্ষে পরিণত হয়েছে। চোরতন্ত্র অর্থনীতির বিশাল অংশ নিয়ন্ত্রণ করে। শেখ হাসিনার ফ্যাসিবাদী শাসনামলে আওয়ামী দস্যু, আওয়ামী আমলা, আওয়ামী পুলিশ ও আওয়ামী বিচারকদের নিয়ে একটি অশুভ Nexus গড়ে উঠেছে। বর্তমান অন্তর্বর্তীকালীন সরকার এই nesus-এর চামড়ার নিচে কাঁটা গাঁথতে পারেনি। অথচ এই Nexus ভাঙতে না পারলে দেশে গণতন্ত্র, সাম্য, মানবিক মর্যাদা এবং ইনসাফ প্রতিষ্ঠিত হওয়া সম্ভব নয়।\nবাংলাদেশের অর্থনীতি যে কারণে আজ পর্যন্ত অব্যাহত গতিশীলতা অর্জন করতে পারেনি, তার মূলে রয়েছে primitive accumulation বা আদিম সঞ্চয়ন। কার্ল মার্কসের দৃষ্টিতে এটা হলো ‘আদি পাপ’ বা ‘original sin’। যেসব দেশে পুঁজিবাদ দানা বেঁধেছে, সেসব দেশে প্রাথমিক পর্যায়ে আদিম সঞ্চয়নের মাধ্যমে পুঁজির আদি রূপ গঠিত হয়েছে। কিন্তু অন্যদিকে যেসব দেশে অল্পকাল পরেই আদিম পদ্ধতি অর্থাৎ দখল ও লুণ্ঠনের মাধ্যমে উৎপাদনে বিনিয়োগ হয়েছে, সেসব দেশ থেকে ‍পুঁজি অন্য দেশে পাচার হয়নি; বরং অন্যদেশ থেকে ছলেবলে কৌশলে সম্পদ লুণ্ঠন করে নিজ দেশে পুঁজির ভিত পাকা করা হয়েছে। যেমনটি করেছে ব্রিটেন ঔপনিবেশিক ভারত থেকে। বাংলাদেশের দুর্ভাগ্য, বাংলাদেশি লুটেরারা নিজ দেশের সম্পদ লুণ্ঠন করে অন্য দেশে পাচার করে। এই সম্পদ বাংলাদেশি জনগণের ঘাম ও রক্তে সৃষ্ট হয়েছে। জনগণকে এই লুটেরারা শোষণ করে নিঃস্ব ও সর্বহারায় পরিণত করছে। দেশের উন্নয়নের পথ রুদ্ধ করা হচ্ছে।\nবাংলাদেশ শুধু উপযুক্ত ধরনের লুণ্ঠনের পরিণতিই ভোগ করছে না, এর অভ্যুদয়লগ্নে ভারতীয় সামরিক বাহিনীর লুণ্ঠনের শিকার হয়েছে। বাংলাদেশের সেনানিবাসগুলো থেকে সকল প্রকার অস্ত্রশস্ত্র ও আসবাবপত্র ভারতীয়রা লুণ্ঠন করে নিয়ে গেছে। ভারতীয় সৈন্যরা দোকানপাট থেকে মূল্যবান সামগ্রী, ইলেকট্রনিক পণ্য ও সোনাদানা সবকিছু লুটে নিয়ে গেছে। লুণ্ঠিত হওয়াই কি বাংলাদেশের জনগণের বিধিলিপি?\nভারত সাত দফা গোপন চুক্তির মাধ্যমে তথাকথিত ২৫ বছরের বন্ধুত্ব, মৈত্রী ও সহযোগিতা চুক্তির নামে, পানিবণ্টন চুক্তির নামে, বাংলাদেশ থেকে রপ্তানি পণ্যের ওপর শুল্ক-অশুল্ক বাধা সৃষ্টি করে, সীমান্তে নিরীহ বাংলাদেশিদের হত্যা করে এবং বাংলাদেশের নিরাপত্তা বাহিনীতে অনুপ্রবেশ ঘটিয়ে বাংলাদেশকে একটি বর্ধিত সীমান্তের অধীনে (extended frontier) নিয়ে গেছে। কুমড়ার ফালির মতো টুকরো টুকরো করে করিডোর নিয়েছে ভারত। ভারত বাংলাদেশে শেখ হাসিনাকে একতরফা নির্বাচন করে দীর্ঘদিন ক্ষমতায় রেখেছে তার স্বার্থ আদায় করার জন্য। সে কারণেই শেখ হাসিনা লজ্জা-শরম হারিয়ে উক্তি করেছিলেন, ‘ভারতকে আমরা যা দিয়েছি, ভারত তা চিরকাল মনে রাখবে।’ ভারত-তোষণের নির্লজ্জ এই দৃষ্টান্ত বাংলাদেশের জনগণ ২০২৪ সালের মহাগণঅভ্যুত্থানে ঘৃণা ও ক্রোধের সঙ্গে প্রত্যাখ্যান করেছে। বাংলাদেশ এখন একটি স্বাধীন-সার্বভৌম দেশের মর্যাদা আশা করতে পারে।\nবাংলাদেশের পরিস্থিতি এখন কেমন? বাংলাদেশ রাষ্ট্রটি এখন fractured বা ফাটল ধরা। তাত্ত্বিকভাবে রাষ্ট্র বলতে বোঝায় সামরিক বাহিনী, গোয়েন্দা সংস্থা, আমলাতন্ত্র, পুলিশ বাহিনী, বিচার বিভাগ ও কারাগার। বাংলাদেশ রাষ্ট্রের এই সবগুলো প্রতিষ্ঠানেই ফাটল ধরেছে। এসব প্রতিষ্ঠানে অতিরাষ্ট্রিক অনুপ্রবেশ ঘটেছে। তাই জাতীয় স্বার্থে রাষ্ট্রের এই প্রতিষ্ঠান বা অঙ্গগুলোকে দেশের জন্য সর্বোত্তমভাবে কাজে লাগানো যাচ্ছে না। বছরের পর বছর ধরে সামরিক বাহিনীকে অস্ত্রবল ও Firepower-এর দিক থেকে পঙ্গু রাখা হয়েছে। সামরিক বাহিনীর ডকট্রিনে পরিবর্তন ঘটিয়ে এর ক্ষিপ্রতা ও আঘাত হানার ক্ষমতা খর্ব করে রাখা হয়েছে। শেখ হাসিনার ফ্যাসিবাদী সরকার সামরিক বাহিনীর কিছু ব্যক্তিকে গণবিরোধী কাজে ব্যবহার করে এর মর্যাদা চরমভাবে ক্ষুণ্ণ করেছে। আজ তাই প্রয়োজন রাষ্ট্রের সকল প্রতিষ্ঠানে স্বাভাবিকতা ফিরিয়ে আনা এবং এগুলোর ওপর জনআস্থা প্রতিষ্ঠিত করা। এই লক্ষ্য অর্জন করতে হলে ভারতীয় আধিপত্যবাদকে ‘না’ বলতে হবে।\nভারতীয় আধিপত্যবাদকে দৃঢ়ভাবে ‘না’ বলার জন্য প্রয়োজন ইস্পাতকঠিন জাতীয় ঐক্য। কিন্তু দুর্ভাগ্যের বিষয়, জুলাই অভ্যুত্থানের পক্ষের শক্তির মধ্যে ভাঙন দেখা দিয়েছে, দেখা দিয়েছে দোষারোপের রাজনীতি। সোশ্যাল মিডিয়ায় কুৎসিত ও কদর্য ভাষায় একদলের লোক অন্যদলের কুৎসা রটনা করছে। এটা অত্যন্ত দুঃখজনক পরিস্থিতি। ভারতীয় আধিপত্যবাদ বসে নেই। তারা আসন্ন নির্বাচন বানচাল করতে ভয়াবহভাবে ষড়যন্ত্র করছে। এ কাজে তাদের সহায়তা করছেন ভারতে নির্বাসিত জীবনযাপনরত আওয়ামী নেতারা। তাদের আছে লুটের টাকা। তাদের ধ্বংসাত্মক কার্যকলাপ ঐক্যবদ্ধভাবে মোকাবিলা করতে না পারলে দেশবাসীর কপালে দুর্ভোগ আছে। রাজনীতির মত ও পথ নিয়ে পার্থক্য থাকা খুবই স্বাভাবিক। কিন্তু দেশের প্রশ্নে মতপার্থক্য আত্মহননের শামিল। জাতিকে এই অবস্থা থেকে অবশ্যই মুক্ত করতে হবে। চাই রাষ্ট্ররক্ষা। চাই দেশরক্ষা।\nলেখক :অর্থনীতিবিদ, ইতিহাসবেত্তা ও রাষ্ট্রচিন্তক\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdfz525qrysq",
    "title": "আগামী নির্বাচন ও গণতন্ত্রের উত্তরণ",
    "publication_date": "2025-12-22T11:36:36+06:00",
    "keywords": "আমার-দেশ",
    "body": "১৯৭১ সালে দীর্ঘ নয় মাসের রক্তক্ষয়ী মুক্তিযুদ্ধের মধ্য দিয়ে বাংলাদেশে একটি মানবিক, সাম্যভিত্তিক, ন্যায়পরায়ণ রাষ্ট্র প্রতিষ্ঠার স্বপ্ন দেখা হয়েছিল। যেখানে নাগরিকের মৌলিক অধিকার সুরক্ষিত থাকবে, আইনের শাসন কাজ করবে এবং একটি শক্তিশালী তৃণমূলভিত্তিক গণতান্ত্রিক ব্যবস্থার মাধ্যমে রাষ্ট্র পরিচালিত হবে। কিন্তু স্বাধীনতার ৫৪ বছরের পথচলায় বারবারই এই স্বপ্ন ব্যাহত হয়েছে। বেশিরভাগ সময় বাংলাদেশ পরিচালিত হয়েছে গণতন্ত্রের নামে কর্তৃত্ববাদী শাসন অথবা সরাসরি সামরিক শাসন দ্বারা। এই শাসনব্যবস্থায় বাংলাদেশের সিংহভাগ জনসাধারণ চরম বৈষম্যের শিকার হয়েছে। বাংলাদেশের ইতিহাসে গণতন্ত্র শব্দটি বারবার উচ্চারিত হলেও বাস্তবতায় কখনো এর বাস্তবায়ন দীর্ঘ মেয়াদে প্রতিষ্ঠিত হয়নি। জনগণের ইচ্ছা ও মতপ্রকাশের স্বাধীনতা বারবার লঙ্ঘিত হয়েছে এবং রাষ্ট্রীয় প্রতিষ্ঠানগুলো ধীরে ধীরে প্রাতিষ্ঠানিকীকরণের অভাবে নিরপেক্ষতা ও কার্যকারিতা হারিয়েছে। এই দীর্ঘ রাজনৈতিক অচলতার মধ্যে জুলাই ২০২৪-এর ছাত্র-জনতার অভ্যুত্থান ছিল বাংলাদেশের রাজনৈতিক ইতিহাসের এক অভূতপূর্ব ঘটনা। গণঅভ্যুত্থানের শক্তি ছিল তৃণমূলের মানুষের ক্ষোভ, বঞ্চনা এবং পরিবর্তনের আকাঙ্ক্ষা ও জেঁকে থাকা জনবিরোধী এলিট শ্রেণির সঙ্গে বোঝাপড়া করে নতুন রাষ্ট্রের কাঠামো প্রস্তুত করা।\nঅভ্যুত্থানের ফলে যে একটি নতুন রাজনৈতিক বাস্তবতা তৈরি হয়েছে সেখানে পুরোনো কাঠামোর সীমাবদ্ধতা, স্বৈরশাসনের প্রভাব, দুর্নীতি দূরীকরণের মাধ্যমে রাষ্ট্রের সার্বভৌমত্ব, জাতীয়তাবাদ, মানবাধিকারের দ্বারা একটি গণতান্ত্রিক উত্তরণ প্রয়োজন। তবে তা কেবল একটি নির্বাচন আয়োজনের মাধ্যমে সম্ভব নয় বরং এটি ধারাবাহিক প্রাতিষ্ঠানিক সংস্কার, রাজনৈতিক সংস্কৃতি পুনর্গঠন এবং দায়িত্বশীল আচরণের মধ্য দিয়ে বাস্তবায়িত হতে পারে।\nতবে গণতন্ত্র প্রতিষ্ঠার প্রথম ধাপ হলো একটি অবাধ, সুষ্ঠু ও অংশগ্রহণমূলক নির্বাচন। নির্বাচন এমন একটি প্রক্রিয়া যেখানে ভোটাররা নিশ্চিন্ত মনে তাদের ইচ্ছা অনুযায়ী ভোট দিতে পারে, কোনো ভয়, জবরদস্তি বা অনিয়ম ছাড়াÑএমন নির্বাচন কেবল ভোট প্রদান নয়, একটি নাগরিক অধিকার, নাগরিকের সক্রিয় অংশগ্রহণ ও রাষ্ট্রের বৈধতার উৎস।\nকিন্তু দীর্ঘ ১৫ বছরের কর্তৃত্ববাদী শাসনের কারণে নির্বাচন ঘিরে জনগণের আস্থা ক্ষতিগ্রস্ত হয়েছে এবং নির্বাচন পরিচালনাকারী প্রতিষ্ঠানগুলো প্রায় সম্পূর্ণভাবে দলীয়করণ এবং অকার্যকরতার মধ্যে নিমজ্জিত হয়েছে। সুতরাং বর্তমান রাজনৈতিক প্রেক্ষাপটে জনগণের আশা-আকাঙ্ক্ষা পূরণের প্রথম পদক্ষেপ হবে একটি সুষ্ঠু, মুক্ত ও অবাধ নির্বাচনের আয়োজন করা। এমন নির্বাচন আয়োজন করার জন্য এখানে বহুবিধ প্রতিষ্ঠানের দরকার। সুষ্ঠু নির্বাচনের জন্য অন্তত পাঁচটি মৌলিক প্রতিষ্ঠান অপরিহার্যÑ নিরপেক্ষ সরকার, নিরপেক্ষ নির্বাচন কমিশন, নিরপেক্ষ প্রশাসন, দক্ষ ও নিরপেক্ষ আইনশৃঙ্খলা বাহিনী ও স্বাধীন বিচারব্যবস্থা।\nএসব প্রতিষ্ঠান গণতান্ত্রিক কাঠামোর স্তম্ভ এবং এগুলো সঠিকভাবে কার্যকর হলে নির্বাচন বিশ্বাসযোগ্য হয়। তবে বাস্তবতা হলো গত একযুগের বেশি সময় ধরে এই প্রতিষ্ঠানগুলোকে পদ্ধতিগতভাবে দুর্বল করা হয়েছে। ফলে এখন প্রয়োজন গভীর প্রাতিষ্ঠানিক সংস্কার। এছাড়া সুষ্ঠু নির্বাচনের জন্য অপরিহার্য হলো রাজনৈতিক দলগুলোর দায়িত্বশীল আচরণ। নির্বাচনি অঙ্গন সহিংসতামুক্ত রাখার জন্য দলগুলোর মধ্যে গণতান্ত্রিক সংস্কৃতি অত্যন্ত জরুরি। সর্বোপরি প্রয়োজন হবে একটি অবাধ স্বাধীন গণমাধ্যম। এ ক্ষেত্রে সবার আগে আসে নির্বাচন কমিশনের সংস্কার প্রসঙ্গ। কারণ কমিশন নির্বাচনের নিয়ম, আচরণবিধি, প্রার্থী বাছাই, ভোট গ্রহণ ও ফলাফল ঘোষণার দায়িত্ব পালন করে। সংবিধানের ৬৫-৭৩ অনুচ্ছেদ ও ১৯৭২-এর রিপ্রেজেন্টেশন অফ পিপলস অর্ডার অনুযায়ী এগুলো নির্বাচন কমিশনের প্রধান দায়িত্ব। প্রফেসর ইউনূসের নেতৃত্বে ১১ সদস্যের সংস্কার কমিশনের জুলাই চার্টারে প্রস্তাবিত অনেক সংস্কার প্রস্তাবই নির্বাচন কমিশন গ্রহণ করেছে যা ২০২৬ সালের নির্বাচনকে পূর্ববর্তী নির্বাচনগুলোর তুলনায় ভিন্ন ও অধিকতর কাঠামোগত রূপান্তর করেছে বলে মনে হয়। তবে কিছু গুরুত্বপূর্ণ সুপারিশ উপেক্ষিত হয়েছে।\nউদাহরণস্বরূপ স্বাধীন কনস্টিটুয়েন্সি ডিলিমিটেশন কমিশন প্রতিষ্ঠার প্রস্তাব গ্রহণ করা হয়নি। অথচ নির্বাচনি এলাকার জনসংখ্যার অনুপাত, ভৌগোলিক বাস্তবতা রাজনৈতিক প্রভাবের ভিত্তিতে সুষ্ঠু সীমা নির্ধারণ অত্যন্ত জরুরি। ডিলিমিটেশনের মাধ্যমে নির্বাচন ফলাফল প্রভাবিত হওয়ার ঝুঁকি থাকে বলে এটি একটি সংবেদনশীল বিষয়। এটিকে গ্রহণ করলে নির্বাচন কমিশনের প্রতি মানুষের আস্থা আরো বেশি দৃঢ় হতো।\nঠিক তেমনি ‘না ভোট’ বা রিকল ব্যবস্থার প্রয়োজনীয়তা উপেক্ষিত হয়েছে। রিকল ব্যবস্থা থাকলে জনগণ নির্বাচিত প্রতিনিধির প্রতি অসন্তুষ্ট হলে তাকে প্রত্যাহার করতে পারে যা গণতন্ত্রকে শক্তিশালী করে এবং নির্বাচিত প্রতিনিধিদের জবাবদিহিমূলক আচরণে বাধ্য করে। কিন্তু বাংলাদেশের রাজনৈতিক দলগুলো রিকল বা ‘না ভোট’ ব্যবস্থাকে সমর্থন না করায় একে জুলাই চার্টারে অন্তর্ভুক্ত করা হয়নি। তাছাড়া পূর্ববর্তী নির্বাচন কমিশনের অব্যবস্থাপনা, রাতের ভোট ইত্যাদি নানা বিতর্কের জন্য নির্বাচন কমিশনকে দায়বদ্ধ করার যে প্রস্তাব ছিল সেটিও গৃহীত হয়নি। এছাড়া যদিও নির্বাচন কমিশন নির্বাচনি প্রচারণার আচরণবিধি, ব্যয়ের সীমা নির্ধারণ এবং প্রার্থীর হলফনামা বাধ্যতামূলক করার মতো কিছু সংস্কার গ্রহণ করেছে। তবু বড় প্রশ্ন হলো কমিশন কি নির্বাচনকে কালো টাকা, পেশিশক্তি ও দলীয় প্রভাবমুক্ত রাখতে পারবে?\nঢাকার বিলবোর্ডগুলোর একতরফা অগ্রিম বুকিং থেকে শুরু করে প্রার্থীর মনোনয়ন বাণিজ্যÑএসব গভীরভাবে রাজনৈতিক, অর্থনৈতিকের সঙ্গে জড়িত। কেবল আইন দ্বারা এসব অনিয়ম নিয়ন্ত্রণ সম্ভব নয়। কারণ অর্থনৈতিক শক্তি ও গোষ্ঠীস্বার্থের প্রভাব আইনকে অনেক ক্ষেত্রে পাশ কাটিয়ে যেতে সক্ষম হয়। এ ক্ষেত্রে দেখা যাচ্ছে, তফসিল ঘোষণার সঙ্গে সঙ্গে কিছু কিছু রাজনৈতিক দল নির্বাচন কমিশন কালো টাকার প্রভাব বন্ধ করতে পারবে কিনা সে সম্বন্ধে সংশয় প্রকাশ করেছে। মুজাহিদুল ইসলাম সেলিম বলেছেন, নির্বাচনে টাকার খেলা চলছে। তফসিল ঘোষণার আগেই যে পরিমাণ টাকা খরচ হয়েছে তার কোনো লাগাম টেনে ধরতে পারেনি নির্বাচন কমিশন। কোনো পলিটিক্যাল পার্টির অডিট রিপোর্ট জমা নেওয়া হয়নি। এসব কারণে ইতোমধ্যেই যে জটিলতার সৃষ্টি হয়েছে সেটাকে মোকাবিলা করার জন্য নির্বাচন কমিশনকে অবশ্যই প্রস্তুত থাকতে হবে।\nএছাড়া সুষ্ঠু নির্বাচন অনুষ্ঠিত করার ক্ষেত্রে রাজনৈতিক দলগুলোর দায়িত্বশীলতা এবং গণতান্ত্রিক মানসিকতা খুব বড় ভূমিকা রাখে। তৃণমূল থেকে প্রার্থী নির্বাচন, দায়িত্বশীল আচরণ, সহিংসতা পরিহার এবং প্রচারণায় কালো টাকার ব্যবহার বন্ধ এসব রাজনৈতিক দলের সংস্কৃতির উপর নির্ভর করে। নির্বাচন কমিশন যতই নিয়ম করুক রাজনৈতিক দলগুলো যদি গণতান্ত্রিক আচরণ না করে তাহলে সুষ্ঠু নির্বাচনের পরিবেশ কখনোই তৈরি হবে না।\nগণতন্ত্রের উত্তরণে রাজনৈতিক দলগুলোর ভূমিকা অত্যন্ত দুঃখজনক বলে মনে হচ্ছে। কারণ তারা একে অপরের প্রতি নির্বাচন-পূর্ববর্তী যে ধরনের আক্রমণাত্মক ভাষা প্রয়োগ করছে তা নির্বাচনি অঙ্গনকে সহিংস করে তুলতে পারে বলে আশঙ্কা রয়েছে। রাজনৈতিক দলগুলোর আস্থাহীনতা ও অবিশ্বাস থেকে কেন্দ্র দখলের মতো মারাত্মক প্রবণতা জন্ম নিতে পারে। এছাড়া পূর্ববর্তী সরকারের সুবিধাভোগী গোষ্ঠী যারা দেশ থেকে পালিয়ে ভারতে আশ্রয় নিয়েছে তারাও এই নির্বাচনে প্রভাব বিস্তারের চেষ্টা করবে। সীমান্ত থেকে অবাধে অস্ত্র প্রবাহ, জেল থেকে মুক্ত হওয়া সন্ত্রাসী গোষ্ঠীর কার্যক্রম এবং বিদেশ থেকে নাশকতামূলক কার্যক্রমের আশঙ্কা ক্রমেই বেড়ে চলছে।\nএই আশঙ্কা গভীর হয়েছে ইনকিলাব মঞ্চের নেতা শরীফ ওসমান হাদির উপর গত ২২ তারিখে হামলার মধ্য দিয়ে। এটি একটি অশনি সংকেত। সারা দেশে সম্ভাব্য গুপ্ত হামলার যে শঙ্কা দেখা দিয়েছে তাতে যে শুধু প্রার্থীদের প্রচারণা ব্যাহত হবে তাই নয়, এই শঙ্কায় ভোটার উপস্থিতি আশঙ্কাজনকভাবে কমে যাবার সম্ভাবনা দেখা দিয়েছে।\nএস আলমদের মতো অলিগার্কদের অবাধ টাকার বিস্তার রোধ করার তেমন কোনো পদক্ষেপ নেওয়া হয়েছে বলে আমাদের জানা নেই। প্রশাসনও একইভাবে দলীয়করণের শিকার। ডিসি, রিটার্নিং অফিসার ও পুলিশের ভূমিকা যে কোনো নির্বাচনকে গভীরভাবে প্রভাবিত করে। রিটার্নিং কর্মকর্তাদের নিরপেক্ষতার অভাব, দলীয় আনুগত্য এবং প্রশাসনের মনস্তাত্ত্বিক দ্বিধা নির্বাচনকে প্রভাবিত করতে পারে। পুলিশ ও আইনশৃঙ্খলা বাহিনী রাজনৈতিক জটিলতার কারণে অনেক সময় নিষ্ক্রিয় থাকে। সেনাবাহিনীর ম্যাজিস্ট্রেসি ক্ষমতা থাকা সত্ত্বেও তাদের ভূমিকা কতটা কার্যকর হবে তা নিয়েও প্রশ্ন রয়েছে।\nএখানে বলে রাখা প্রয়োজন, অন্তর্বর্তী সরকার পুলিশ সংস্কারের জন্য যে খসড়া প্রস্তুত করেছিল সে অনুসারে সংস্কার হলেও পুলিশের ভূমিকা আগের মতোই থাকবে।\nএক্ষেত্রে পুলিশকে রাজনৈতিক ও প্রশাসনিক প্রভাবমুক্ত করতে পুলিশ আইন ১৮৬১-এর আইনগত কিছু পরিবর্তন করা জরুরি ছিল, যা হয়নি। এটা নিয়ে পুলিশ কমিশনসহ বিভিন্ন স্তরে বেশ আলোচনা হয়েছিল। কিন্তু সেভাবে আইনটির সংশোধন হয়নি। এখনো তাকিয়ে থাকতে হবে রাজনৈতিক সরকারের দিকে। যদি রাজনৈতিক সরকারের সদিচ্ছা থাকে তবে পুলিশ বাহিনী স্বাধীনভাবে কাজ করতে পারবে এর বাইরে আর কিছু দেখা যাচ্ছে না। সুতরাং পুলিশ যেভাবে স্বাধীনভাবে কাজ করতে চেয়েছিল সেটি হচ্ছে না। পুলিশের অপসংস্কৃতি রয়েই যাবে। যারাই ক্ষমতায় যাবে তারাই পুলিশকে নিয়ন্ত্রণ করবে, তাদের ব্যবহার করবে। জনগণ পুলিশের বন্ধু আর হয়ে হয়ে উঠতে পারবে না।\nগণমাধ্যমের ভূমিকা অত্যন্ত গুরুত্বপূর্ণ। ডিজিটাল যুগে সংবাদ, লাইভ কাভারেজ, সামাজিক মাধ্যমের পোস্টÑ সবই ভোটারদের মনস্তত্ত্বে প্রভাব ফেলে। কিন্তু গণমাধ্যম যদি কোনো সংস্থার প্রভাবাধীন হয় তবে তারা নিরপেক্ষভাবে কাজ করতে পারে না। বিশেষ করে এক্সিট পোল রিপোর্টটি ভোটারদের সিদ্ধান্তকে প্রভাবিত করতে পারে। তাই এটিকে স্বাধীন করার প্রয়োজনীয়তা দেখা দিয়েছে।\nজনগণের ধারণা, এখন পর্যন্ত গণমাধ্যমগুলো সরকারের নিয়ন্ত্রণেই রয়েছে। এছাড়া গণমাধ্যমকে কেন্দ্র করে যে নতুন চ্যালেঞ্জ এসেছে তাও মোকাবিলা করতে হবে। ভুয়া তথ্য, ভুয়া ভিডিও, অনলাইন প্রোপাগান্ডা ও বিদেশি শক্তির সাইবার হামলা মোকাবিলা করার জন্য বিশেষ প্রযুক্তি সেল দরকার। এক্ষেত্রে প্রযুক্তিগত অবকাঠামো কতটা শক্তিশালী সে বিষয়ে আমরা এখনো অনিশ্চিত।\nতবে গণতান্ত্রিক উত্তরণের জন্য শুধু একদিনের একটি সুষ্ঠু নির্বাচনই যথেষ্ট নয়। নির্বাচিত সরকারের চ্যালেঞ্জ হবে গণঅভ্যুত্থান-পরবর্তী বাংলাদেশের প্রয়োজনীয় সংস্কারের সুপারিশগুলো যথাযথভাবে বাস্তবায়ন করা।\nবাংলাদেশ একটি ক্লাসিক্যাল পোস্ট কলোনিয়াল রাষ্ট্র। এখানে ব্রিটিশ এবং পাকিস্তান আমলে যে জাতীয় আইন এবং প্রাতিষ্ঠানিক কাঠামোগুলো ছিল সেগুলো সব সময় জনগণের বিরুদ্ধেই কাজ করেছে। পৃথিবীর অন্যান্য জায়গায় যেখানে কলোনিয়াল স্টেটগুলো স্বাধীন হয়েছে তারা পরবর্তী পর্যায়ে গণতন্ত্রের চর্চার দ্বারা এই জাতীয় আইন ও প্রতিষ্ঠানের পরিবর্তন ঘটিয়েছেন, অথবা সাংবিধানিক ও রাজনীতির চর্চার দ্বারা তারা রাষ্ট্রের গণতান্ত্রিক রূপান্তর ঘটিয়েছে।\nসুতরাং বাংলাদেশে যদি আমরা গণতান্ত্রিক রূপান্তর ঘটাতে চাই তাহলে আমাদের সংস্কারগুলোর প্রাতিষ্ঠানিক কাঠামো এবং আইন বদলাতে হবে। সেই লক্ষে সংস্কার প্রস্তাবনাগুলো গ্রহণ করা হবে বলে আমরা আশা করেছিলাম যাতে জুলাইয়ের অভ্যুত্থানে যারা শহীদ হয়েছেন অথবা যারা আহত হয়েছেন অথবা বাংলাদেশের আপামর জনসাধারণের যে স্বপ্ন তা বাস্তবায়িত হবে।\nসুতরাং নতুন বাংলাদেশ গঠনের লক্ষে এই সংস্কারগুলো শুধু কাঠামোগত আইন এবং প্রাতিষ্ঠানিক সংস্কার নয়। এই পরিবর্তনের ফলে যে রাজনৈতিক বাস্তবতা তৈরি হবে তা জনগণের স্বার্থে কাজ করবে। পোস্ট কলোনিয়াল প্রতিষ্ঠানে যারা শক্তিশালী ছিল জনগণের তুলনায় তাদের ক্ষমতা ধীরে ধীরে কমে আসবে।\nকাজেই নতুন বাংলাদেশে গণতন্ত্রের রূপান্তরের অন্যতম প্রধান এবং প্রথম শর্ত হবে ন্যায় বিচার প্রতিষ্ঠার মাধ্যমে অতীতের গুম, খুন, রাজনৈতিক দমন-পীড়নের বিচার নিশ্চিত করা। বিচারহীনতা ভবিষ্যতে স্বৈরতান্ত্রিক প্রবণতাকে উসকে দেয়। স্বৈরতান্ত্রিক শাসনব্যবস্থা যাতে আর না ফিরে আসতে পারে তা নিশ্চিত করাই জুলাই অভ্যুত্থানের অঙ্গীকার ছিল। দার্শনিক জন লক অথবা রুশো যে সোশ্যাল কন্ট্রাক্টের কথা বলেছেন সে অনুসারে যারা রাষ্ট্র ক্ষমতা নেয় তাদের প্রধান দায়িত্ব হলো মানুষের জীবন, সম্পদ এবং স্বাধীনতাকে সুরক্ষিত করা। এছাড়া বাংলাদেশের পোস্ট কলোনিয়াল (post colonial)  রাজনৈতিক প্রক্রিয়া, পদ্ধতি ও কাঠামো ইত্যাদির পরিবর্তন করে আইনের শাসন, সুশাসন ও নাগরিক সম্পৃক্ততা বাড়িয়ে, অযোগ্যতা ইত্যাদি বদলে দিয়ে বাংলাদেশকে একটি প্রকৃত প্রজাতন্ত্র বা জনগণের রাষ্ট্রে পরিণত করতে হবে।\nরাষ্ট্র ফ্যাসিস্ট হয়ে ওঠার পেছনে বিচারহীনতা অন্যতম প্রধান কারণ। কাজেই গণতান্ত্রিক উত্তরণের জন্য প্রধান কাজ হবে আইনের শাসন প্রতিষ্ঠা করা এবং বিচারহীনতার যে সংস্কৃতি বাংলাদেশে গড়ে উঠেছে তা দূরীভূত করা। যারা মানবতাবিরোধী অপরাধ করেছে তাদের সবাইকে বিচার মাধ্যমে শাস্তির আওতায় আনতে হবে। ল্যাটিন আমেরিকার দেশগুলোতে আমরা দেখেছি, সামরিক শাসনের সময় ভীষণভাবে মানবাধিকার লঙ্ঘিত হয়েছিল এবং পরবর্তী পর্যায়ে যখন সেই সরকারগুলোর পতন ঘটল তখন তাদের প্রধান কাজই ছিল এই মানবতা বিরোধী অপরাধীদের বিচারের আওতায় আনা।\nঅন্তর্বর্তী সরকার অবশ্য ইন্টারন্যাশনাল ক্রাইমস ট্রাইব্যুনাল গঠন করে মানবতাবিরোধী অপরাধের জন্য যারা দায়ী তাদের বিচারকার্য সাফল্যজনকভাবে এগিয়ে নিয়ে গিয়েছে। বহুল প্রত্যাশিত পিলখানা হত্যাকাণ্ডের তদন্ত রিপোর্টও প্রকাশিত হয়েছে। একটি অধ্যাদেশের দ্বারা তারা বিচার বিভাগকে পৃথকীকরণ করেছে। নির্বাচিত সরকারের উচিত হবে, যে বিচারকার্যগুলো এখনো প্রক্রিয়াধীন আছে সেগুলো সম্পন্ন করা এবং আইনের শাসন প্রতিষ্ঠা করা।\nমানবাধিকারের অংশ হিসেবে মানুষের জীবন, স্বাধীনতা, মতপ্রকাশের সুযোগ এবং সংগঠিত হওয়ার স্বাধীনতা রক্ষা করা অপরিহার্য। এর উপর আছে মৌলিক অধিকার যা রাষ্ট্রের সামাজিক দায়বদ্ধতার কেন্দ্রবিন্দু।\nগণতন্ত্র কী অবস্থায় আছে তা নির্ভর করবে অধিকতর অর্থে এই সমস্ত স্বার্থ প্রতিষ্ঠিত হচ্ছে কিনা তার উপর। এছাড়া নতুন বাংলাদেশে সামাজিক সুবিচার প্রতিষ্ঠা করতে হবে। সামাজিক সুবিচার প্রতিষ্ঠা করা ছিল মুক্তিযুদ্ধের একটি প্রধান অঙ্গীকার।\nএজন্য সাংবিধানিক সংস্কারকে যথার্থ রূপ দেওয়া অপরিহার্য। যে সরকারই আসুক না কেন সেই সরকারের উপর চেক অ্যান্ড ব্যালেন্স বা সরকারের জবাবদিহিতা নিশ্চিত করার ব্যবস্থা থাকা উচিত। সংস্কার কমিশনের আলোচনা চলাকালে রাজনৈতিক দলগুলো কতগুলো গুরুত্বপূর্ণ ক্ষেত্রে মতভিন্নতা প্রকাশ করেছে। কোনো কোনো রাজনৈতিক দল এমন কিছু বিষয়ে নোট অব ডিসেন্ট দিয়েছে যা ক্ষমতার ভারসাম্য দুর্বল করতে পারে।\nসাংবিধানিক প্রতিষ্ঠানগুলোকে দলীয় প্রভাবমুক্ত করার জন্য সাংবিধানিক কাউন্সিলের মতো পর্ষদ অত্যন্ত জরুরি ছিল। এ ক্ষেত্রেও নোট অব ডিসেন্ট দেওয়া হচ্ছে। প্রেসিডেন্টের নির্বাচন ও উচ্চকক্ষ গঠন নিয়ে রাজনৈতিক দলগুলোর মধ্যে মতবিরোধ আছে। বিএনপির মতো বড় দল উচ্চকক্ষ নিয়ে আপত্তি তুলেছিল। যদিও তারা শেষ পর্যন্ত রাজি হয়েছে, কিন্তু এমনভাবে এটা গঠিত হচ্ছে যেখানে কার্যত নিম্ন কক্ষের উপরে উচ্চকক্ষের নজরদারি আর থাকছে না। ইতালিসহ বহু দেশে ইউনিটারি গভমেন্ট থাকা সত্ত্বেও উচ্চকক্ষে প্রপোরশনাল রিপ্রেজেন্টেশন রয়েছে যেখানে নারী, আদিবাসী, প্রতিবন্ধী ও প্রান্তিক জনগোষ্ঠী প্রতিনিধিরা নির্বাচিত হওয়ার সুযোগ পান। বাংলাদেশে প্রস্তাবিত ব্যবস্থায় সে সম্ভাবনা অত্যন্ত সীমিত।\nফলে উচ্চকক্ষের মূল উদ্দেশ্যÑ আইন পর্যালোচনা, বিল আটকে রেখে জনমত সৃষ্টি ইত্যাদি কার্যকরভাবে পূরণ হবে বলে মনে হয় না। এছাড়া সংবিধানে প্রেসিডেন্টের ক্ষমতা পুনর্বণ্টনও উদ্বেগজনক। প্রেসিডেন্ট যদি সরাসরি জনগণের ভোটে নির্বাচিত না হন তবে সেই ক্ষমতার খুব একটা মূল্য নেই। একটি নির্বাচিত কলেজের মাধ্যমে প্রেসিডেন্ট নির্বাচন হলে সেটা গ্রহণযুক্ত হতো। কিন্তু নির্বাচিত না হয়ে ক্ষমতা পেলে শেষ পর্যন্ত প্রধানমন্ত্রীই নির্ধারণ করবেন তিনি ক্ষমতা কীভাবে ব্যবহার করবেন। এতে পদটির রাজনৈতিক গুরুত্ব হারিয়ে যাবার সম্ভাবনা আছে।\nঅপরদিকে রাষ্ট্রযন্ত্রের ভেতরে প্রকৃত সংস্কার না হলে গণতান্ত্রিক রূপান্তর দীর্ঘস্থায়ী হবে না। আগেই বলা হয়েছে, পুলিশের উপরে সরকার প্রভাব কমাতে যে কমিশন করার কথা তা পুরোপুরি স্বাধীন হতে হবে, যা আগে উল্লেখ করা হয়েছে কিন্তু তা স্বাধীনভাবে গঠন করা হয়নি। দুদকসহ অন্যান্য প্রতিষ্ঠানেও সুপারিশকৃত বাছাই এবং পর্যালোচনামূলক কাঠামো কার্যকর হয়নি।\nসংস্কারের পাশাপাশি নির্বাচিত সরকারের সবচেয়ে বড় চ্যানেল হবে ভঙ্গুর অর্থনীতির পুনর্গঠন। খেলাপি ঋণের ব্যাপারে কার্যকর ব্যবস্থা নিতে হবে। যারা দেশের টাকা বিদেশে পাচার করেছে তাদের স্থানীয় সম্পত্তি বাজেয়াপ্ত করে দেশের অর্থনীতিতে যুক্ত করা উচিত। আমরা আশা করেছিলাম ড. ইউনূসের নেতৃত্বাধীন সরকার এই কাজটি করে যাবেন। কিন্তু এক্ষেত্রে তিনি কোনো উদ্যোগ গ্রহণ করেননি। নির্বাচিত সরকারকে এ কাজটি আঞ্জাম দিতে হবে।\nদুর্নীতি নতুন বাংলাদেশের জন্য আরেকটি বড় চ্যালেঞ্জ। এটা এমন একটা স্তরে গিয়ে পৌঁছেছে যে, বাংলাদেশের জিডিপির ২-৩ শতাংশ এই দুর্নীতির জন্য নষ্ট হয়। এই দুর্নীতির জন্যই ইনস্টিটিউশন ও প্রতিষ্ঠানগুলো সাংবিধানিক কার্যগুলো যথাযথভাবে করতে পারে না। এক্ষেত্রে দুদকের সংস্কার কাজ সঠিকভাবে শেষ করা অত্যন্ত প্রয়োজনীয়।\nদেশের তরুণরা বেকার। বিদেশে গিয়ে তারা দক্ষতার স্বাক্ষর রাখলেও দেশের রাজনৈতিক অস্থিরতা তাদের অগ্রগতিকে রুদ্ধ করেছে। দুর্নীতিমুক্ত প্রতিষ্ঠান, জবাবদিহিমূলক প্রশাসন ও সমান সুযোগের পরিবেশ অর্থনৈতিক উন্নতির অপরিহার্য।\nআরেকটি কথা উল্লেখ না করলেই নয়। তা হচ্ছে দেশের সিদ্ধান্ত গ্রহণ প্রক্রিয়ায় নারীর অংশগ্রহণ। গণঅভ্যুত্থানের পরেও এক্ষেত্রে কোনো উল্লেখযোগ্য অগ্রগতি আমরা লক্ষ্য করিনি। এটা হতাশাজনক। নারীর সংখ্যা দেশে মোট জনসংখ্যার ৫০ শতাংশের বেশি। এই বিপুল জনগোষ্ঠীকে উন্নয়ন ও সিদ্ধান্ত প্রক্রিয়ার বাইরে রেখে কোনো সংস্কারই অর্থবহ হবে না এবং গণতন্ত্রের উত্তরণও সম্ভব হবে না।\nপরিশেষে যেটা বলা জরুরি তা হলো গণতন্ত্র উত্তরণে বা পুরোনো ব্যবস্থাকে গণতান্ত্রিক ব্যবস্থাপনায় রূপান্তরিত করার যে সংকট দেখা দিয়েছে তা বাংলাদেশে গণতন্ত্রে উত্তরণে প্রধান বাধা হয়ে উঠতে পারে। জুলাই সনদের আইনি ভিত্তির জন্য দরকার গণভোট এবং সেই সনদের মাধ্যমে সুষ্ঠু নির্বাচন। কিন্তু গণভোট ও নির্বাচন একই দিনে অনুষ্ঠিত হতে যাচ্ছে। ফলে প্রচারের অভাব ও দুটি ব্যালট বাক্সে ভোট প্রদান প্রক্রিয়ায় ভোটাররা বিভ্রান্ত হতে পারে। এছাড়া যদি জুলাই সনদের অধীনে নির্বাচন না হয়ে ১৯৭২-এর সংবিধানের দ্বারা সংগঠিত হয় তবে বিজয়ীদল দাবি করতে পারে যে যেহেতু সেই সংবিধানে গণভোট নেই সেহেতু গণভোটের ফলাফল মাত্রা না মানা তাদের সদিচ্ছার ওপর নির্ভরশীল।  সুষ্ঠু, অবাধ ও গ্রহণযোগ্য নির্বাচন যেমন বহুবিদ কঠিন বাধার সম্মুখীন তেমনি গণতন্ত্রের উত্তরণও বাংলাদেশের একটি সমষ্টিগত প্রচেষ্টা।\nলেখক: রাষ্ট্রবিজ্ঞানী\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdp6xticcevc",
    "title": "নিরাপত্তা হুমকি ও প্রস্তুতি : প্রতিরক্ষা আধুনিকায়ন",
    "publication_date": "2025-12-22T11:35:22+06:00",
    "keywords": "আমার-দেশ",
    "body": "বাংলাদেশ আজ তার ইতিহাসের গুরুত্বপূর্ণ এক সন্ধিক্ষণে দাঁড়িয়ে আছে। গণঅভ্যুত্থানের মাধ্যমে ক্ষমতাচ্যুত ফ্যাসিবাদী শাসনের পর অন্তর্বর্তী সরকার তিনটি মৌলিক দায়িত্ব নিয়ে ক্ষমতায় আসে প্রশাসনিক ও প্রাতিষ্ঠানিক সংস্কার, জুলাই বিপ্লবসংক্রান্ত অপরাধীদের বিচার এবং একটি অবাধ ও সুষ্ঠু জাতীয় নির্বাচন আয়োজন। সরকার ইতোমধ্যে তাদের প্রাথমিক অঙ্গীকারের উল্লেখযোগ্য অংশ পূরণ করেছে এবং দেশ এখন সাধারণ নির্বাচন ও জুলাই চার্টারসংক্রান্ত গণভোটের জন্য প্রস্তুত হচ্ছে। কিন্তু রাজনৈতিক পরিস্থিতি স্থিতির দিকে গেলেও দেশের চারপাশে নিরাপত্তা পরিবেশ ক্রমশ অস্থিতিশীল হয়ে উঠছে। ভারত এখন প্রকাশ্য এবং গোপনÑউভয় উপায়ে বাংলাদেশকে চাপে রাখছে। লালমনিরহাট ও ‘চিকেন নেক’ এলাকায় সেনা ও বিমানসম্পদ মোতায়েনের মাধ্যমে বিস্তৃত সামরিক অবস্থান তৈরি করেছে, যা বাংলাদেশের জন্য সরাসরি ভূরাজনৈতিক উদ্বেগ তৈরি করছে। একই সঙ্গে দেশের অভ্যন্তরে নাশকতা, সীমান্ত ও পার্বত্যাঞ্চলে বিদ্রোহী গোষ্ঠীগুলোকে উসকে দেওয়া এবং বিভিন্ন ধ্বংসাত্মক নেটওয়ার্ককে পৃষ্ঠপোষকতা করাÑএসবই সাম্প্রতিক সময়ে তীব্রতর হয়েছে। সীমান্তের বিভিন্ন পয়েন্ট দিয়ে অবৈধ অনুপ্রবেশও অব্যাহত রয়েছে, যা জনসংখ্যাগত ভারসাম্য, স্থানীয় অর্থনীতি এবং নিরাপত্তাকে ক্ষতিগ্রস্ত করছে।\nদক্ষিণ সীমান্তে মিয়ানমারের চলমান গৃহযুদ্ধ, বিশেষত আরাকান আর্মির সশস্ত্র তৎপরতা ও স্থিতিশীলতাকে নতুন করে হুমকির মধ্যে ফেলেছে। রোহিঙ্গা ইস্যু বিশ্বের অন্যতম দীর্ঘমেয়াদি মানবিক সংকট, যা এখন জটিল নিরাপত্তা চ্যালেঞ্জে পরিণত হয়েছে। মাদক ব্যবসা, অপরাধীচক্র, মানবপাচার, চরমপন্থা অনুপ্রবেশের ঝুঁকি এবং মানবিক চাপÑসব মিলিয়ে জাতীয় নিরাপত্তার ওপর গুরুতর প্রভাব ফেলছে। বহুমুখী এ সংকটের মাঝে সবচেয়ে উদ্বেগজনক ঘাটতি রয়ে গেছে দেশের প্রতিরক্ষাব্যবস্থার মধ্যেই, সশস্ত্র বাহিনীর আধুনিকীকরণ প্রায় স্থবির হয়ে আছে। গত ১৬ বছর ধরে স্বৈরাচারী শাসনের অধীন আধুনিকায়নের নামে ছিল কেবল প্রচার। বাস্তবে সেনাবাহিনী, নৌবাহিনী ও বিমান বাহিনীর বেশিরভাগ অস্ত্র, যান, জাহাজ ও বিমান পুরোনো, অপ্রতিযোগিতামূলক এবং প্রযুক্তিগতভাবে অপ্রাসঙ্গিক থেকে গেছে। সাম্প্রতিক অন্তর্বর্তী সরকারও প্রতিরক্ষা আধুনিকীকরণে কার্যকর কোনো পদক্ষেপ গ্রহণ করেনি। ফলে নিরাপত্তা পরিবেশ দ্রুত পরিবর্তিত হলেও আমাদের সামরিক প্রস্তুতি সেই গতির সঙ্গে তাল মেলাতে পারেনি।\nপ্রতিরক্ষা আধুনিকীকরণ কেন অপরিহার্য\nকোনো জাতি স্থায়ী রাজনৈতিক স্থিতি বজায় রাখতে পারে না শক্তিশালী প্রতিরক্ষা ক্ষমতা ছাড়া। সামরিক শক্তি শুধু যুদ্ধের অস্ত্র নয়; এটি সার্বভৌমত্ব, ভূখণ্ডের অখণ্ডতা, কূটনৈতিক অবস্থান এবং জাতীয় মর্যাদার রক্ষাকবচ। দক্ষিণ এশিয়ার জটিল ভূরাজনৈতিক বাস্তবতায় বাংলাদেশকে তার অবস্থান রক্ষায় উন্নত প্রতিরক্ষা ক্ষমতা অপরিহার্য। আধুনিকায়নের প্রয়োজনীয়তা তিনটি মূল কারণে আজ সর্বোচ্চ পর্যায়ে পৌঁছেছে :\nবহিরাগত সামরিক চাপ\nভারতের উত্তর সীমান্তে সৈন্য মোতায়েন, যুদ্ধাস্ত্রের সমাবেশ, হেলিকপ্টার ও UAV টহল—এগুলো সুস্পষ্ট কৌশলগত সংকেত। বাংলাদেশকেও সমান শক্তিশালী প্রতিরোধ সক্ষমতা তৈরি করতে হবে।\nহাইব্রিড যুদ্ধ ও গোপন নাশকতা\nপার্বত্যাঞ্চল ও সীমান্তে বিভিন্ন সশস্ত্র গোষ্ঠীকে উৎসাহিত করা, উপ-রাষ্ট্রীয় নেটওয়ার্ককে ব্যবহার করা, তথ্যযুদ্ধÑএসবই আধুনিক হাইব্রিড যুদ্ধের অংশ, যা মোকাবিলায় উন্নত গোয়েন্দা নজরদারি, সাইবার নিরাপত্তা ও সন্ত্রাস দমনের সক্ষমতা প্রয়োজন।\nদক্ষিণ সীমান্ত ও সামুদ্রিক সংকট\nমিয়ানমারের অস্থিতিশীলতা, আরাকান আর্মির তৎপরতা, রোহিঙ্গা সংকটÑএসব মোকাবিলায় আরো শক্তিশালী নৌ-সামরিক উপস্থিতি, উপকূলীয় নজরদারি এবং দ্রুত প্রতিক্রিয়া সক্ষম বাহিনী অপরিহার্য।\nসশস্ত্র বাহিনীর বর্তমান সক্ষমতার ঘাটতি\nবাংলাদেশ সেনাবাহিনী\nপ্রধান যুদ্ধ ট্যাংকের বড় অংশই Type-59/69 (১৯৫০-৬০ দশকের ডিজাইন), উন্নত MBT-এর ঘাটতি প্রকট। সাঁজোয়া যান ও APC অনেকটাই পুরোনো মডেল। দীর্ঘপাল্লার নির্ভুল আর্টিলারি ও MLRS পর্যাপ্ত নয়। আধুনিক মধ্যপাল্লার বিমান প্রতিরক্ষা ব্যবস্থা নেই। আর্মি অ্যাভিয়েশন দুর্বল, আক্রমণাত্মক হেলিকপ্টার নেই।\nবাংলাদেশ নৌবাহিনী\nনৌবহর প্রধানত পুরোনো মিসাইল বোট ও টহল জাহাজের ওপর নির্ভরশীল। সাবমেরিন সক্ষমতা সীমিত, নীল জলে প্রতিরোধ শক্তি গড়ার মতো নয়। ASW, সামুদ্রিক নজরদারি ও মাইন কাউন্টারমেজার চরম ঘাটতিতে।\nবাংলাদেশ বিমান বাহিনী\nফাইটার জেট বহর মূলত F-7 এবং পুরোনো MiG-29 আধুনিক যুদ্ধের জন্য যথেষ্ট নয়। ৪.৫ প্রজন্মের মালটিরোল যুদ্ধবিমান নেই। AEW&C এবং মধ্যপাল্লার বিমান প্রতিরক্ষা পর্যাপ্ত নয়। ড্রোন ও ইলেকট্রনিক ওয়ারফেয়ার সক্ষমতায় ঘাটতি প্রকট।\nসমন্বিত প্রতিরক্ষা আধুনিকীকরণ রোডম্যাপ\nআধুনিকায়ন হতে হবে ধাপে ধাপে, সমন্বিত, দীর্ঘমেয়াদি কৌশল ভিত্তিক। বাংলাদেশ বর্তমানে জটিল, বহুমাত্রিক নিরাপত্তা সংকটে ঘেরা। উত্তরে ভারতের আগ্রাসী সামরিক অবস্থান এবং হাইব্রিড অপারেশন, সীমান্ত ও পার্বত্যাঞ্চলে ভারত সমর্থিত সশস্ত্র গোষ্ঠীগুলোর সক্রিয়তা এবং বিভিন্ন ধরনের নাশকতা দেশের অভ্যন্তরীণ স্থিতিশীলতাকে চ্যালেঞ্জ করছে। দক্ষিণে মিয়ানমারের গৃহযুদ্ধ, আরাকান আর্মির আক্রমণাত্মক কার্যকলাপ এবং রোহিঙ্গা সংকট নিরাপত্তাকে আরো জটিল করেছে। রোহিঙ্গা ক্যাম্পগুলোয় সশস্ত্র গোষ্ঠী, মানবপাচারকারী ও মাদকচক্রের আধিপত্য আজ জাতীয় নিরাপত্তার একটি পূর্ণাঙ্গ হুমকিতে পরিণত হয়েছে। সেই সঙ্গে তথ্যযুদ্ধ, সাইবার আক্রমণ, অনলাইন উসকানি এবং রাজনৈতিক অস্থিতিশীলতা সৃষ্টিÑসব মিলিয়ে বাংলাদেশ আজ ঐতিহাসিকভাবে সবচেয়ে ঝুঁকিপূর্ণ নিরাপত্তা পরিবেশের মধ্যে রয়েছে। এই প্রেক্ষাপটে স্পষ্ট যে, একটি পুরোনো ও সীমিত সক্ষমতার প্রতিরক্ষাব্যবস্থা দিয়ে ভবিষ্যতের হুমকি মোকাবিলা করা সম্ভব নয়। বাংলাদেশের সশস্ত্র বাহিনীকে দ্রুতগতিতে আধুনিক, প্রযুক্তিনির্ভর এবং যৌথ সমন্বিত কাঠামোয় পুনর্গঠন করতে হবে। এ কৌশলপত্র ২০২৫ থেকে ২০৪০ সালের মধ্যে সশস্ত্র বাহিনীর আধুনিকীকরণের তিনটি ধাপÑতাৎক্ষণিক (০-৩ বছর), মধ্যমেয়াদি (৩-৭ বছর) এবং দীর্ঘমেয়াদি (৭০১৫ বছর) উপস্থাপন করে।\nপ্রথম ধাপের মূল লক্ষ্য দ্রুত সক্ষমতা বৃদ্ধি। সেনাবাহিনীকে জরুরি ভিত্তিতে আধুনিক প্রধান যুদ্ধ ট্যাংক (যেমন T-90MS বা VT-4) সংগ্রহ করতে হবে। কারণ বর্তমানে ব্যবহৃত Type-59/69 সিরিজ আধুনিক যুদ্ধক্ষেত্রে কার্যত অপ্রাসঙ্গিক। অন্তত ১৫০-২০০ আধুনিক মেইন ব্যাটেল ট্যাংক (MBT) সংগ্রহ করলে দেশের ভূস্থল প্রতিরক্ষা কাঠামোয় মৌলিক পরিবর্তন আসবে। পাশাপাশি আধুনিক সাঁজোয়া যান ও পদাতিক যুদ্ধযান (IFV) সংগ্রহ করা জরুরি, যা পাহাড়ি ও সীমান্ত অঞ্চলে অপারেশনে অধিক গতিশীলতা, সুরক্ষা এবং আগ্রাসী ক্ষমতা প্রদান করবে। সেনাবাহিনীর সবচেয়ে বড় ঘাটতি মধ্যপাল্লার বিমান প্রতিরক্ষা। SPYDER-MR, LY-80 বা NASAMS-এর মতো আধুনিক মিসাইল প্রতিরক্ষাব্যবস্থা স্থাপন করা ছাড়া দেশের আকাশসীমা নিরাপদ রাখা সম্ভব নয়। আক্রমণাত্মক হেলিকপ্টার স্কোয়াড্রন গঠনও এই পর্যায়ে অত্যন্ত প্রয়োজন। কারণ Mi-35M, T-129 বা AH-1Z শ্রেণির আর্মড হেলিকপ্টার সীমান্ত সংকটে তাৎক্ষণিক প্রতিক্রিয়ার জন্য অপরিহার্য। একই সঙ্গে ড্রোন ও কাউন্টার ড্রোন সক্ষমতা দ্রুত বৃদ্ধি করতে হবে। কারণ, আধুনিক হাইব্রিড যুদ্ধের প্রধান উপাদান এখন UAV। MALE UAV সংগ্রহের পাশাপাশি জ্যামার, লেজার ইন্টারসেপ্টর ও মোবাইল অ্যান্টি-ড্রোন সিস্টেম মোতায়েন করতে হবে।\nনৌবাহিনীর ক্ষেত্রে তাৎক্ষণিক প্রয়োজন আধুনিক গাইডেড মিসাইল ফ্রিগেট সংগ্রহ। এগুলো Anti-Ship, Anti-Air ও Anti-SubmarineÑতিন ক্ষেত্রেই যুদ্ধক্ষমতা বাড়াবে। বঙ্গোপসাগরের অর্থনৈতিক অঞ্চল, সামুদ্রিক সম্পদ এবং সমুদ্রপথ সুরক্ষার জন্য এটি অপরিহার্য। সাবমেরিন প্রতিরোধ সক্ষমতা জোরদার করতে ASW হেলিকপ্টার ও করভেটের সংখ্যা বৃদ্ধি করতে হবে। পুরো উপকূলজুড়ে একটি সমন্বিত উপকূলীয় রাডার নেটওয়ার্ক স্থাপন করলে সামুদ্রিক পরিস্থিতির ওপর রিয়েল টাইম নজরদারি সম্ভব হবে।\nবিমান বাহিনীর সবচেয়ে বড় ঘাটতি আধুনিক যুদ্ধবিমান। অন্তত দুই স্কোয়াড্রন ৪.৫-জেনারেশন মাল্টিরোল জেট (যেমন Rafale, Gripen-E বা J-10C) সংগ্রহ করা এ পর্যায়ে অগ্রাধিকার হতে হবে। এসব প্ল্যাটফর্ম AESA রাডার, স্ট্যান্ড-অফ অস্ত্র, BVR যুদ্ধক্ষমতা ও ইলেকট্রনিক যুদ্ধ দক্ষতার মাধ্যমে প্রতিবেশী দেশগুলোর বিমানশক্তির সঙ্গে ভারসাম্য বজায় রাখবে। পাশাপাশি C-295 বা C-390-এর মতো ট্যাকটিক্যাল ট্রান্সপোর্ট বিমান সংগ্রহ করলে দ্রুত সেনা মোতায়েন, লজিস্টিকস ও দুর্যোগ মোকাবিলায় বড় পরিবর্তন আসবে।\nদ্বিতীয় ধাপের সময়সীমা ৩ থেকে ৭ বছর। এই পর্যায়ে সশস্ত্র বাহিনীর কাঠামোগত সংস্কার সবচেয়ে গুরুত্বপূর্ণ। সেনা, নৌ ও বিমান বাহিনীর মধ্যে সমন্বিত যোগাযোগ, পরিকল্পনা ও অপারেশন পরিচালনার জন্য একটি যৌথ কমান্ড কাঠামো গঠন অপরিহার্য। এটি স্থল, সমুদ্র ও আকাশ প্রতিরক্ষাকে একক অপারেশনাল প্ল্যাটফর্মে এনে সামরিক দক্ষতা বহুগুণ বাড়াবে। একই সঙ্গে বঙ্গোপসাগরের প্রতিরক্ষায় ২০০-৩০০ কিলোমিটার রেঞ্জের উপকূলীয় অ্যান্টি-শিপ মিসাইল ব্যাটারি মোতায়েন করতে হবে, যা সমুদ্রসীমাকে কৌশলগতভাবে সুরক্ষিত করবে। এ পর্যায়ে Airborne Early Warning & Control (AEW&C) ও দীর্ঘপাল্লার Unmanned Aerial Vehicle (UAV) সংগ্রহ বিশেষভাবে প্রয়োজন। কারণ এগুলো আকাশ ও সমুদ্র উভয় ক্ষেত্রেই আগাম সতর্কতা, সীমান্ত নজরদারি এবং যুদ্ধক্ষেত্র পর্যবেক্ষণে মূল ভূমিকা রাখবে।\nসামরিক শিল্প সম্প্রসারণও মধ্যমেয়াদি লক্ষ্যগুলোর অন্যতম গুরুত্বপূর্ণ অংশ। বিদেশি প্রতিরক্ষা কোম্পানির সঙ্গে যৌথ উৎপাদন প্রকল্প চালু করে ড্রোন, সাঁজোয়া যান, গোলাবারুদ, ছোট নৌযান এবং ইলেকট্রনিক সিস্টেম দেশেই তৈরি করা যেতে পারে। বিশেষ বাহিনীর সাইবার, ISR এবং ইলেকট্রনিক যুদ্ধ সক্ষমতা আধুনিকীকরণও এ পর্যায়ে অপরিহার্য। আধুনিক বিশেষ বাহিনী এখন ড্রোন স্কোয়াড, সাইবার টিম এবং টার্গেটিং প্রযুক্তিনির্ভর। বাংলাদেশকেও সে মানে উন্নীত করতে হবে।\nতৃতীয় ধাপ ৭ থেকে ১৫ বছর সময়সীমায় বিস্তৃত, যেখানে বাংলাদেশের প্রতিরক্ষা কাঠামোকে পূর্ণাঙ্গ আঞ্চলিক শক্তির মানে উন্নীত করা লক্ষ্য। এ পর্যায়ে একটি নীল জলে সক্ষম নৌবাহিনী গঠন অপরিহার্য, যাতে কমপক্ষে ৬-৮টি আধুনিক ফ্রিগেট, ২-৩টি Landing Platform Dock (LPD) এবং একটি উন্নত সাবমেরিন স্কোয়াড্রন থাকবে। এটি বাংলাদেশকে বঙ্গোপসাগরে শক্তি প্রক্ষেপণকারী রাষ্ট্রে পরিণত করবে। একই সঙ্গে দীর্ঘমেয়াদে ড্রোন, ট্রেনার বিমান, হালকা জেট এবং ভবিষ্যতে মাল্টিরোল যুদ্ধবিমান যৌথভাবে উৎপাদনের সক্ষমতা অর্জন করতে হবে। এর সঙ্গে সীমান্ত নিরাপত্তা একটি একীভূত কমান্ডের অধীন আনতে হবে, যাতে ভারত, মিয়ানমার ও উপকূলÑতিন সেক্টরের তথ্য এবং অভিযান একত্রে পরিচালিত হয়।\nসবশেষে বাংলাদেশের প্রতিরক্ষা গবেষণাকে আধুনিক প্রযুক্তির ওপর ভিত্তি করে পুনর্গঠন করা জরুরি। কৃত্রিম বুদ্ধিমত্তা (AI) চালিত অস্ত্রব্যবস্থা, ইলেকট্রনিক ওয়ারফেয়ার, ক্ষেপণাস্ত্র প্রযুক্তি, প্রিসিশন গাইডেড অ্যামুনিশন এবং হাইপারসনিক গবেষণায় বিনিয়োগ ভবিষ্যতের যুদ্ধক্ষেত্রে বাংলাদেশকে সুরক্ষিত রাখবে। বৃহৎ এ রূপান্তর বাস্তবায়নের জন্য প্রতিরক্ষা বাজেটকে ধীরে ধীরে জিডিপি ২ শতাংশ পর্যন্ত উন্নীত করতে হবে। ডিফেন্স বন্ড প্রবাসীদের জন্য চালু করা যেতে পারে। বিদেশি প্রতিরক্ষা ক্রয়ে অফসেট প্রযুক্তি হস্তান্তর নিশ্চিত করতে হবে। বাস্তবায়নের জন্য প্রতিরক্ষা, অর্থ, পররাষ্ট্র মন্ত্রণালয় ও তিন বাহিনীর সমন্বিত কমিটি গঠন করতে হবে। বাংলাদেশের সামনে আজ যে হুমকিগুলোÑভারতীয় চাপ, মিয়ানমারের অস্থিরতা, রোহিঙ্গা সংকট, হাইব্রিড যুদ্ধ, সাইবার আক্রমণ এবং সীমান্ত অস্থিতিশীলতা সবকিছু মিলিয়ে এটি জাতীয় নিরাপত্তার সবচেয়ে কঠিন সময়। সুতরাং রাজনীতি নয়, রাষ্ট্রের নিরাপত্তা এখন সর্বোচ্চ অগ্রাধিকার হওয়া উচিত। একটি আধুনিক, প্রযুক্তিনির্ভর ও সমন্বিত সশস্ত্র বাহিনীই ভবিষ্যতের বাংলাদেশকে নিরাপদ, মর্যাদাবান ও সার্বভৌম রাখতে সক্ষম হবে।\nঅর্থায়নের বাস্তবসম্মত পথ\nপ্রতিরক্ষা বাজেট ধীরে ধীরে জিডিপির ২ শতাংশ পর্যন্ত বৃদ্ধি। প্রবাসী বাংলাদেশিদের জন্য ডিফেন্স বন্ড চালু। অফসেট চুক্তির মাধ্যমে দেশীয় শিল্পে উৎপাদন। দ্বৈত ব্যবহারযোগ্য প্রযুক্তি বিনিয়োগ।\nজাতীয় নিরাপত্তা সর্বোচ্চ অগ্রাধিকার\nআজকের বাংলাদেশ এমন এক পরিবেশে দাঁড়িয়ে, যেখানে রাজনৈতিক পরিবর্তন অপেক্ষাকৃত সহজ কিন্তু সার্বভৌমত্ব রক্ষা কঠিন। রাজনৈতিক প্রতিযোগিতা, নির্বাচন বা দলীয় হিসাব-নিকাশের ঊর্ধ্বে উঠে রাষ্ট্রকে প্রথমে নিরাপত্তা নিশ্চিত করতে হবে। ভারতের সামরিক চাপ, মিয়ানমারের অস্থিতিশীলতা, হাইব্রিড যুদ্ধ, অবৈধ অনুপ্রবেশ, রোহিঙ্গা সংকটÑসব মিলিয়ে বাংলাদেশের জন্য এখন বহুমাত্রিক নিরাপত্তা চ্যালেঞ্জ সৃষ্টি হয়েছে। এ পরিস্থিতিতে আধুনিক, প্রযুক্তিসমৃদ্ধ, দ্রুত প্রতিক্রিয়াশীল সশস্ত্র বাহিনী থাকা কোনো বিলাসিতা নয়। এটি রাষ্ট্রের অস্তিত্ব রক্ষার পূর্বশর্ত। যদি আমরা সীমান্ত রক্ষা করতে চাই, জনগণকে নিরাপদ রাখতে চাই আর বাংলাদেশের স্বাধীনতা ও মর্যাদা অক্ষুণ্ণ রাখতে চাই, তাহলে প্রতিরক্ষা আধুনিকীকরণ আজ সর্বোচ্চ অগ্রাধিকার হওয়া অপরিহার্য। কেবল তখনই আগামী প্রজন্মের জন্য নিরাপদ, শক্তিশালী ও সম্মানজনক বাংলাদেশ নিশ্চিত করা সম্ভব।\nhrmrokan@hotmail.com\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdd2rx4xsowf",
    "title": "ইন্দোনেশিয়ায় বাস উল্টে নিহত ১৬",
    "publication_date": "2025-12-22T11:30:32+06:00",
    "keywords": "আমার-দেশ,ইন্দোনেশিয়া",
    "body": "ইন্দোনেশিয়ায় বাস উল্টে অন্তত ১৬ জন নিহত হয়েছেন। রাজধানী জাকার্তা থেকে ইয়োকার্তায় যাওয়ার পথে সোমবার ভোরে দুর্ঘটনাটি ঘটে।\nস্থানীয় অনুসন্ধান ও উদ্ধার সংস্থার প্রধান বুদিওনো এক বিবৃতিতে এ তথ্য নিশ্চিত করেছেন। খবর এএফপির।\nতিনি বলেন, রাজধানী জাকার্তা থেকে ইয়োকার্তার দিকে যাচ্ছিল বাসটি। হাইওয়ে ইন্টারচেঞ্জের একটি মোড়ে পৌঁছানোর সময় ‌‘বেশ দ্রুত’ গতিতে চলছিল। রাস্তার সঙ্গে সংঘর্ষের পর বাসটি উল্টে যায়।\nবুদিওনো বলেন, আমরা ৩৪ জনকে সরিয়ে নিয়েছি। ঘটনাস্থলেই ১৫ জনকে মৃত ঘোষণা করা হয়েছে এবং হাসপাতালে আরো একজনের মৃত্যু হয়েছে।\nবেশ কয়েকজনকে চিকিৎসার জন্য সেমারাং শহরে নিয়ে যাওয়া হয়েছে বলে জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amds0ajbx6xzh",
    "title": "আত্মমর্যাদার পররাষ্ট্রনীতি",
    "publication_date": "2025-12-22T11:30:23+06:00",
    "keywords": "ড.-ইউনূস,আমার-দেশ,নরেন্দ্র-মোদি",
    "body": "স্বাধীনতার পর বাংলাদেশের পররাষ্ট্রনীতি আবর্তিত হয়েছে রুশ-ভারত অক্ষশক্তির প্রভাব বলয়ের মধ্যে। শেখ মুজিবুর রহমানের তিন বছরের কম সময়ের শাসনে সদ্য স্বাধীন হওয়া দেশের ছিল না কোনো স্বাধীন পররাষ্ট্রনীতি। স্নায়ুযুদ্ধের সময়ে দুই পরাশক্তির প্রতিযোগিতায় সোভিয়েত ব্লকের দিকে ঝুঁকে ছিল বাংলাদেশ। ফলে পশ্চিমা বিশ্ব থেকে ছিল অনেকটাই বিচ্ছিন্ন। বাংলাদেশকে সে সময় দেখা হতো ভারতের স্যাটেলাইট রাষ্ট্র হিসেবে। শেখ হাসিনা তার দেড় দশকের শাসনে বাবার পররাষ্ট্রনীতি অনুসরণ করেছেন। তার বাবা ভারতের রক্তচক্ষু উপেক্ষা করে ১৯৭৪ সালে ওআইসি সম্মেলনে যোগ দেওয়ার সাহস দেখিয়েছিলেন; কিন্তু হাসিনা সে সাহসটুকু দেখাতে পারেননি। তার পররাষ্ট্রমন্ত্রী নিজে ঘোষণা দিয়েছিলেনÑভারতের সঙ্গে বাংলাদেশের সম্পর্ক হচ্ছে ‘স্বামী-স্ত্রী’র সম্পর্কের মতো! আওয়ামী লীগের দ্বিতীয় প্রধান নেতা ও দলের সাধারণ সম্পাদক ওবায়দুল কাদের বলেছিলেনÑদিল্লি আছে তো আমরা আছি। দিল্লি আমাদের সঙ্গে থাকবে। হাসিনা নিজে জানান, তিনি ভারতকে এমন কিছু সুবিধা দিয়েছেনÑযা চিরদিন ভারত মনে রাখবে। একটি সরকারের নীতিনির্ধারকরা যখন প্রকাশ্যে এমন বক্তব্য দেন, তখন সহজেই অনুমান করা যায় দেশটির পররাষ্ট্রনীতি কীভাবে আবর্তিত হতে পারে। বাস্তবতা হলো, আন্তর্জাতিক পরিমণ্ডলে ভারতের ইচ্ছার বাইরে বাংলাদেশের কোনো স্বাধীন ভূমিকা ছিল না।\nবিদেশনীতি তো বটেই, হাসিনার শাসনামলে বাংলাদেশের অভ্যন্তরীণ রাজনীতিও পুরোমাত্রায় নিয়ন্ত্রণ করে ভারত। ২০১৪ সালের নির্বাচনের আগে ভারতের পররাষ্ট্র সচিব সুজাতা সিং ঢাকা সফরে এসে হুসেইন মুহম্মদ এরশাদকে নির্বাচনে যেতে চাপ প্রয়োগ করেছিলেন। বিরোধী দলের বর্জন করা এই নির্বাচন যাতে এরশাদের দল বর্জন না করে, সেজন্য তিনি ঢাকা সফরে আসেন। এ ধরনের নগ্ন হস্তক্ষেপ থেকে স্পষ্ট যে, বাংলাদেশের অভ্যন্তরীণ রাজনীতি কীভাবে পরিচালিত হবে তা নির্ধারণ করে দিত দিল্লি। এমনকি বিরোধী রাজনৈতিক নেতাদের গুম-খুনের সঙ্গে ভারতের সংশ্লিষ্টতার বহু অভিযোগ আছে। বিএনপি নেতা সালাহউদ্দিন আহমেদ ও সুখরঞ্জন বালি গুমের সঙ্গে সরাসরি ভারতের সম্পৃক্ততা প্রমাণিত।\nহাসিনার দেড় দশকের শাসনামলে ভারত তার কৌশলগত স্বার্থ পূরণে বাংলাদেশকে ব্যবহার করেছে। বাংলাদেশের অর্থনীতি, যোগাযোগ ও প্রতিরক্ষার ওপর নিয়ন্ত্রণ প্রতিষ্ঠার মাধ্যমে বাংলাদেশে এক ধরনের ঔপনিবেশ স্থাপন করেছিল ভারত। নয়াদিল্লির কৌশল ছিল আন্তর্জাতিক ক্ষেত্রে বাংলাদেশকে দুর্বল রাষ্ট্রে পরিণত করা। হাসিনার শাসনামলে চীনের সঙ্গে বড় কিছু প্রকল্প বাস্তবায়িত হলেও কৌশলগত দুটি প্রকল্প সোনাদিয়া গভীর সমুদ্রবন্দর ও তিস্তা প্রকল্পে ভারতের বাধার কারণে চীনের সঙ্গে চুক্তি করা সম্ভব হয়নি। অবশ্য পদ্মা সেতুর মতো বড় প্রকল্পে চীনা বিনিয়োগে ভারত নীরব থেকেছে। এর কারণ ছিল এই সেতুর মাধ্যমে কলকাতা থেকে উত্তর-পূর্ব ভারতের যোগাযোগ সহজ হয়েছে। এছাড়া এ ধরনের প্রকল্পে বিনিয়োগের সামর্থ্য ভারতের ছিল না।\nছাত্র-জনতার অভ্যুত্থানে শেখ হাসিনার পতন ও পলায়নের পর বাংলাদেশের ওপর ভারতের কর্তৃত্ব অনেকটাই হাতছাড়া হয়ে যায়। বাংলাদেশের মানুষের কাছে এটা খুবই স্পষ্ট ছিল যে, ভারতের সমর্থন নিয়ে হাসিনা কোনো ধরনের নির্বাচন ছাড়াই জোরপূর্বক ক্ষমতায় ছিল। ভারতের স্বার্থ পূরণের বিনিময়ে তাকে সব ধরনের সমর্থন দিয়ে টিকিয়ে রেখেছিল ভারত। হাসিনার পতনের পরও বাংলাদেশের মানুষের সঙ্গে সম্পর্ক স্থাপনের ক্ষেত্রে ভারতের নীতিতে কোনো পরিবর্তন দেখা যাচ্ছে না। বরং গণহত্যার অভিযোগে অভিযুক্ত হাসিনাকে আশ্রয় দেওয়া ও বাংলাদেশের অভ্যন্তরে অস্থিরতা সৃষ্টির চেষ্টা করছে নয়াদিল্লি।\nড. মুহাম্মদ ইউনূস দায়িত্ব গ্রহণের পর পররাষ্ট্রনীতির ক্ষেত্রে প্রথম পদক্ষেপ ছিল ভারতের প্রভাব বলয়ের বাইরে এসে স্বাধীন পররাষ্ট্রনীতি অনুসরণের চেষ্টা করা। ড. ইউনূস ভালোভাবেই জানেন হাসিনা পরিচালিত হতো দিল্লি থেকে। এ কারণে দায়িত্ব গ্রহণের পরই তিনি ভারতকে প্রকাশ্যে জানিয়ে দেন হাসিনা ভারতে থাকলেও তিনি যেন সেখান থেকে কোনো কথা না বলেন। একইসঙ্গে তিনি সতর্ক করেন, বাংলাদেশে যে কোনো ধরনের অস্থিরতা সৃষ্টি করলে তার প্রভাব উত্তর-পূর্ব ভারতসহ গোটা অঞ্চলে পড়তে পারে। এ সতর্কবার্তাটি জরুরি ছিল এ কারণে যে, জিয়াউর রহমানের সময় ভারত কাদের সিদ্দিকীর নেতৃত্বে বাংলাদেশ সীমান্তে অস্থিরতা সৃষ্টি করেছিল। এবারও যাতে ভারত এ ধরনের হঠকারি কোনো সিদ্ধান্ত গ্রহণ না করে।\nড. মুহাম্মদ ইউনূসের দায়িত্ব গ্রহণের সঙ্গে আমরা জিয়াউর রহমানের উত্থানের কিছু মিল খুঁজে পাই। সিপাহি-জনতার অভ্যুত্থানের মধ্য দিয়ে বাংলাদেশের রাজনীতিতে উত্থান ঘটে জিয়াউর রহমানের। শেখ মুজিবুর রহমান একদলীয় শাসন কায়েমের মধ্য দিয়ে দেশের রাজনৈতিক অস্তিত্বকে বিপন্ন করে তোলেন। পরে জিয়াউর রহমান বহুদলীয় গণতন্ত্রের পথ তৈরি করে গণতান্ত্রিক বাংলাদেশের ভিত্তি সৃষ্টি করেন। স্বাধীনতার পর শেখ মুজিবুর রহমানের দুঃশাসনে দুর্বল ও ভঙ্গুর এক দেশের দায়িত্ব গ্রহণ করেন জিয়াউর রহমান। যে দেশ ১৯৭৪ সালের দুর্ভিক্ষে সারা বিশ্বে পরিচিত হয়েছিল ক্ষুধা, দারিদ্র্য আর হতাশ এক জাতির প্রতিচ্ছবি হিসেবে।\nজিয়াউর রহমান রাষ্ট্রক্ষমতায় অধিষ্ঠিত হওয়ার পর বাংলাদেশের মানুষ যেন আত্মমর্যাদা ফিরে পেতে শুরু করে। এর প্রতিফলন ঘটে পররাষ্ট্রনীতিতে। রুশ- ভারত অক্ষশক্তির বাইরে গিয়ে বাংলাদেশ অনুসরণ করে স্বাধীন পররাষ্ট্রনীতি। ১৯৭৭ সালের ১ আগস্ট জিয়াউর রহমান পররাষ্ট্র মন্ত্রণালয়ের কর্মকর্তাদের উদ্দেশে দেওয়া ভাষণে বলেন, ‘পররাষ্ট্রনীতির ক্ষেত্রে বাংলাদেশের সবচেয়ে তাৎপর্যপূর্ণ অর্জন হলো এই যে, বাংলাদেশ এখন তার জাতীয় স্বার্থে নিজেই নিজের স্বার্থ দেখা এবং স্বাধীনভাবে নীতি প্রণয়নের মতো অবস্থানে পৌঁছেছে।’\nজিয়াউর রহমানের আমলে পররাষ্ট্রনীতিতে সবচেয়ে তাৎপর্যপূর্ণ পরিবর্তন আসে চীন ও মুসলিম বিশ্বের সঙ্গে সম্পর্ক উন্নয়নের ক্ষেত্রে। তিনি ভারতের প্রভাববলয় থেকে বেরিয়ে আসার জন্য চীনের সঙ্গে সম্পর্ক উন্নয়নকে গুরুত্ব দেন। এ সময় গঙ্গার পানি প্রত্যাহার ও বাংলাদেশ সীমান্তে কাদের সিদ্দিকীর নেতৃত্বে সন্ত্রাসী কর্মকাণ্ড চলতে থাকে। চীন সরকার পানি প্রত্যাহার ও সীমান্ত ঘটনাবলি নিয়ে সরকারি নিন্দা জানায়। এ সময় বাংলাদেশে সেচ প্রকল্পে সহায়তা দিতে ১৯৭৬ সালের ডিসেম্বরে একটি প্রতিনিধিদল ঢাকা সফর করে। এর আগে নভেম্বরে জাতিসংঘে বাংলাদেশ ফারাক্কা ইস্যু উত্থাপন করলে চীন তাতে পূর্ণ সমর্থন জানায়।\nএরপর ১৯৭৭ সালের ২-৬ জানুয়ারি জিয়াউর রহমান চীন সফরে যান। সফর শেষে ঢাকা ও পিকিং থেকে একযোগে যে যৌথ ইশতেহার প্রকাশ করা হয়, তাতে বলা হয়Ñবাইরের হস্তক্ষেপ প্রতিরোধ, জাতীয় স্বাধীনতা ও রাষ্ট্রীয় সার্বভৌমত্ব রক্ষা এবং জাতীয় অর্থনীতি বিকাশে বাংলাদেশ সরকার ও জনগণের অর্জিত বিরাট সাফল্যের কথা চীন সরকার এবং দেশটির জনগণ গভীর আনন্দের সঙ্গে উল্লেখ করছে। এ ক্ষেত্রে বাংলাদেশের ন্যায়সংগত সংগ্রামের প্রতি চীনের সরকার ও জনগণ তাদের দৃঢ় সমর্থন পুনর্ব্যক্ত করছে।\nচীনের পাশাপাশি জিয়াউর রহমান মুসলিম দেশগুলোর সঙ্গে সম্পর্ক বাড়ানোর নানা উদ্যোগ গ্রহণ করেন। ১৯৭৫ সালের পর সম্পর্ক জোরদার করতে বাংলাদেশের একাধিক ট্রেড অ্যান্ড গুডউইল ডেলিগেশন বিশ্বের অধিকাংশ মুসলিম দেশ সফর করে। ১৯৭৭ সালের জুলাই মাসে জিয়াউর রহমান নিজে সৌদি আরব সফরে যান।\nপশ্চিমা দেশগুলোর পাশাপাশি চীন ও মুসলিম বিশ্বের সঙ্গে জিয়াউর রহমান সম্পর্কের যে ভিত্তি রচনা করেন, তা বাংলাদেশের পররাষ্ট্রনীতিতে আমূল পরিবর্তন নিয়ে আসে। আন্তর্জাতিক পরিমণ্ডলে স্বাধীন ভূমিকা গ্রহণ করতে সক্ষম হয়। পরবর্তীতে জিয়াউর রহমানের পররাষ্ট্রনীতি জেনারেল এরশাদ ও খালেদা জিয়া অনুসরণ করেন। এমনকি হাসিনার প্রথম দফার শাসনামলে (১৯৯৬-২০০০) ভারতের চাপের মুখে এই নীতি অনুসরণের চেষ্টা করা হয়।\nজিয়াউর রহমান বাংলাদেশে স্বাধীন পররাষ্ট্রনীতির যে ভিত্তি তৈরি করেন, তাতে বড় পরিবর্তন আসে ২০০৭ সালে সেনা সমর্থিত তত্ত্বাবধায়ক সরকারের আমলে। এ সময় থেকে বাংলাদেশের পররাষ্ট্র মন্ত্রণালয়ের ওপর ভারতের একধরনের নিয়ন্ত্রণ প্রতিষ্ঠিত হয়। তৎকালীন পররাষ্ট্র উপদেষ্টা ইফতেখার আহমেদ চৌধুরী মন্তব্য করেন, তিনি বাংলাদেশ-ভারত সম্পর্ক এমন এক অবস্থানে নিতে চান, যেখান থেকে আর কখনো সে সম্পর্কে ফাটল ধরানো যাবে না। এ সময় তৎকালীন সেনাপ্রধান জেনারেল মইন উ আহমেদের ভারত সফরের মধ্য দিয়ে বাংলাদেশের ওপর ভারতের পররাষ্ট্র ও প্রতিরক্ষা সম্পর্কে চার দশকের নীতির পরিবর্তন ঘটে।\nকাকতালীয় দিক হলো, সিপাহি-জনতার বিপ্লবের মধ্য দিয়ে জিয়াউর রহমান যেমন বাংলাদেশের রাষ্ট্রক্ষমতায় অধিষ্ঠিত হয়েছিলেন, তেমনি ড. মুহাম্মদ ইউনূসও গণঅভ্যুত্থানের মধ্য দিয়ে বিপুল জনসমর্থন নিয়ে রাষ্ট্রক্ষমতায় অধিষ্ঠিত হলেন। দুজেই বাংলাদেশের মানুষের কাছে খুব পরিচিত। মুক্তিযুদ্ধের একজন সেক্টর কমান্ডার ও স্বাধীনতার ঘোষক হিসেবে জিয়াউর রহমান এ দেশের মানুষের কাছে ছিলেন সম্মান আর শ্রদ্ধার পাত্র। অপরদিকে ড. ইউনূস একমাত্র বাংলাদেশি নোবেল বিজয়ী এবং আন্তর্জাতিকভাবে খ্যাতিমান অর্থনীতিবিদ হিসেবে এ দেশের মানুষের কাছে ছিলেন খুবই পরিচিত এক ব্যক্তি।\nড. মুহাম্মদ ইউনূসের নেতৃত্বে অন্তর্বর্তী সরকার দায়িত্ব গ্রহণের পর বাংলাদেশের পররাষ্ট্রনীতিতে আমূল পরিবর্তন আসতে থাকে। জাতীয় স্বার্থের অনুকূলে জিয়াউর রহমানের পররাষ্ট্রনীতির দিকে বাংলাদেশের প্রত্যাবর্তন ঘটেছে। ড. মুহাম্মদ ইউনূসের নেতৃত্বাধীন অন্তর্বর্তী সরকারের স্বাধীন নীতি ভারত সরকারের জন্য অস্বস্তির কারণ হয়ে দেখা দিয়েছে। এর প্রতিফলন আমরা দেখছি ভারতের গণমাধ্যমে ইউনূস ও বাংলাদেশবিরোধী প্রচার থেকে।\nড. মুহাম্মদ ইউনূসের দায়িত্ব গ্রহণের পর তার পররাষ্ট্রনীতির বড় দুটি সাফল্য হচ্ছে জাতিসংঘ মহাসচিবের বাংলাদেশ সফর এবং সম্প্রতি তার চীন সফর। জাতিসংঘ মহাসচিবের বাংলাদেশ সফর এমন এক সময় হয়, যখন বিশ্বজুড়ে শরণার্থীদের জন্য সাহায্য কমে যাচ্ছে। বিশেষ করে আমেরিকায় ট্রাম্প প্রশাসনের দায়িত্ব গ্রহণের পর এই শঙ্কা আরো বেড়ে যায়। কিন্তু জাতিসংঘ মহাসচিবের সফরের মধ্য দিয়ে রোহিঙ্গা সমস্যা আবারও বিশ্বের নজর কাড়ে। আমেরিকা সাহায্য অব্যাহত রাখার ঘোষণা দিয়েছে। ইউরোপীয় দেশগুলোরও সাহায্য অব্যাহত থাকবে বলে আশা করা হচ্ছে। এছাড়া ট্রাম্প প্রশাসনের সঙ্গে শুল্ক সমস্যা সমাধানে যে সাফল্য দেখিয়েছেন ড. ইউনূস, তা দেশের অর্থনীতিকে এগিয়ে নেওয়ার ক্ষেত্রে মাইলফলক হয়ে থাকবে।\nড. মুহাম্মদ ইউনূসের সরকারের সঙ্গে চীনের কৌশলগত সম্পর্ক জোরদার হয়েছে। তার চীন সফরের কারণে বাংলাদেশের নদী ব্যবস্থাপনায় সহযোগিতার আওতায় তিস্তা নদী প্রকল্পে চীন সম্পৃক্ত হয়েছে। বাংলাদেশের নদী ব্যবস্থাপনায় জিয়াউর রহমান প্রথম চীনকে সম্পৃক্ত করেছিলেন। চীনা কোম্পানিগুলো যদি বাংলাদেশে শিল্প-কারখানা স্থাপন শুরু করে, তাতে বহু মানুষের কর্মসংস্থান হবে বলে আশা করা যায়।\nএ সফরে আরেকটি দৃশ্যমান অগ্রগতি হলো মোংলা বন্দর সম্প্রসারণ ও আধুনিকায়নে চীনের সঙ্গে চুক্তি করা।\nড. ইউনূসের সরকার ভারতনির্ভর পররাষ্ট্রনীতির বাইরে এসে চীনের পাশাপাশি তুরস্ক ও পাকিস্তানের সঙ্গে বাণিজ্য এবং প্রতিরক্ষা সহযোগিতার সম্পর্ক জোরদারে বেশ কিছু পদক্ষেপ নেয়। এ দুটি দেশের সঙ্গে প্রতিরক্ষা সম্পর্কের ওপরও গুরুত্ব দেওয়া হয়েছে। বাংলাদেশ একদিকে ইউরোপ থেকে ইউরো ফাইটার কেনার সিদ্ধান্ত নিয়েছে; একইসঙ্গে পাকিস্তান থেকে জেএফ-১৭ কেনার পরিকল্পনা করছে। এছাড়া তুরস্ক থেকে ড্রোন ও আকাশ প্রতিরক্ষা ব্যবস্থা কেনার ক্ষেত্রে বড় অগ্রগতি হয়েছে। অর্থাৎ, পররাষ্ট্রনীতি ও প্রতিরক্ষা কৌশলে বৈচিত্র্য আনার চেষ্টা করা হচ্ছে, যা বাংলাদেশের মানুষের মধ্যে নতুন আত্মচেতনার উন্মেষ ঘটাচ্ছে।\nলেখক:সহযোগী সম্পাদক, আমার দেশ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdzzo4lswiw9",
    "title": "সাহসী ও অনুসন্ধানী সাংবাদিকতার অনন্য এক সংবাদপত্র",
    "publication_date": "2025-12-22T11:21:51+06:00",
    "keywords": "আমার-দেশ",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdn5zxp8wagp",
    "title": "জুলাই বিপ্লব-পরবর্তী আমলাতন্ত্র কতদূর এগোলো",
    "publication_date": "2025-12-22T11:19:26+06:00",
    "keywords": "জুলাই-বিপ্লব",
    "body": "রাষ্ট্র পরিচালনার মূল চালিকাশক্তি হিসেবে আমলাতন্ত্রকে বিবেচনা করা হয়। এজন্য একটি দক্ষ, নিরপেক্ষ, নৈতিক মূল্যবোধসম্পন্ন ও পেশাদারিত্বমূলক আমলাতন্ত্রের কোনো বিকল্প নেই। এসব প্রেক্ষাপট বিবেচনায় বাংলাদেশের রাষ্ট্র পরিচালনায় আমলাতন্ত্র এখনো নীতি প্রণয়ন, বাস্তবায়ন ও সেবা প্রদানের মূল চালিকাশক্তি। তবে মূল চালিকাশক্তি হলেও রাজনৈতিক দলগুলোর দুর্বলতা ও অনৈতিক চাপ এবং অতিরিক্ত কেন্দ্রীয়করণের কারণে বাংলাদেশের আমলাতন্ত্র অনেক ক্ষেত্রেই অস্বচ্ছ ও জবাবদিহিহীন এক ক্ষমতা কাঠামোয় রূপ নিয়েছে। দেশি-বিদেশি গবেষণা প্রতিবেদন ও বাস্তব অভিজ্ঞতায় দেখা যায় যে, আমলাদের দুর্নীতি ও অদক্ষতা এবং তাদের ওপর রাজনৈতিক প্রভাব সরকারের এই গুরুত্বপূর্ণ অঙ্গকে বিকলাঙ্গ করে ফেলেছে। তদুপরি, আন্তঃক্যাডার বৈষম্য জনসেবাকে ব্যাহত করছে। ফলে আমলাতন্ত্র উন্নয়ন ও গণতন্ত্রের সহায়ক শক্তি হওয়ার বদলে বহুলাংশেই এর প্রতিবন্ধক হিসেবে চিহ্নিত হচ্ছে। বিগত ৫৪ বছরেও এর কোনো দৃশ্যমান পরিবর্তন সাধিত হয়নি।\nএই প্রেক্ষাপটে বাংলাদেশের উন্নয়ন ও গণতন্ত্রকে প্রাতিষ্ঠানিক ভিত্তি দেওয়ার ক্ষেত্রে পেশাদারিত্বভিত্তিক আমলাতন্ত্র গড়ে তোলার কোনো বিকল্প নেই। এটি বলার অপেক্ষা রাখে না যে, এই আমলাতন্ত্র হবে দলনিরপেক্ষ, দক্ষ, জবাবদিহিমূলক এবং নাগরিক-সেবামুখী। অর্থাৎ নিয়োগ, পদোন্নতি, বদলি, শাস্তিমূলক ব্যবস্থা ও নীতিনির্ধারণ—সব ক্ষেত্রেই যোগ্যতা, কর্মদক্ষতা ও নৈতিক মানকে প্রধান মানদণ্ড হিসেবে বিবেচনা করা হবে এবং সেই সঙ্গে রাজনৈতিকভাবে অনৈতিক আনুগত্যের জায়গা সংকুচিত হবে। সর্বোপরি, যে কোনো ধরনের রাজনৈতিক অস্থিতিশীলতা এবং প্রাকৃতিক ও জাতীয় জরুরি অবস্থায় দেশের স্বাধীনতা, সার্বভৌমত্ব নিশ্চিতকরণ ও জরুরি নাগরিক সেবা অব্যাহত রাখার প্রধান হাতিয়ার হিসেবে কাজ করবে।\n২. বর্তমান সরকারের সংস্কার প্রচেষ্টা\nচব্বিশের জুলাই-আগস্ট বিপ্লব-পরবর্তী দেশের রাজনৈতিক পটপরিবর্তনের পর বর্তমান অন্তর্বর্তী সরকার প্রশাসন, বিচার বিভাগ, নির্বাচনব্যবস্থা, দুর্নীতিবিরোধী সংস্থা, পুলিশ ও স্থানীয় সরকারসহ বিভিন্ন খাতে ১১টি সংস্কার কমিশন গঠন করেছে। এসব কমিশনের কাজের মূল লক্ষ্য হচ্ছে রাষ্ট্র কাঠামোকে গণতন্ত্রীকরণ, ক্ষমতার বিকেন্দ্রীকরণ, দুর্নীতি নিয়ন্ত্রণ এবং প্রশাসনিক দক্ষতা ও জবাবদিহি বৃদ্ধির জন্য সমন্বিত সুপারিশ প্রদান। বিশেষ করে ‘জনপ্রশাসন সংস্কার কমিশন’, দুর্নীতি দমন সংস্কার কমিশন এবং স্থানীয় সরকার সংস্কার কমিশনের সুপারিশের আলোকে বাংলাদেশের প্রশাসনকে অধিকতর কার্যকর করা এবং স্থানীয় পর্যায়ে ক্ষমতা হস্তান্তরের বিষয়ে গুরুত্ব দেওয়া হয়েছে। উদ্দেশ্য হলো—এসব সংস্কারের মাধ্যমে একটি পেশাদার, নিরপেক্ষ ও নাগরিকমুখী আমলাতন্ত্র গড়ে তোলা।\n৩. প্রশাসনিক সংস্কার : কমিটি, লক্ষ্য ও সুপারিশ\nপ্রশাসনিক সংস্কারের ক্ষেত্রে গঠিত কমিটি ও কমিশনগুলোর মধ্যে সবচেয়ে গুরুত্বপূর্ণ হলো ‘জনপ্রশাসন সংস্কার কমিশন’। এই কমিশন বাংলাদেশের মন্ত্রণালয় ও বিভাগের সংখ্যা কমানো, কাঠামোগত পুনর্গঠন এবং উচ্চপর্যায়ের আমলাতন্ত্রের পেশাদারীকরণ নিয়ে বিস্তারিত সুপারিশ উপস্থাপন করেছে। পাশাপাশি সাংবিধানিক সংস্কার, নির্বাচন ব্যবস্থা, দুর্নীতি দমন, পুলিশ ও বিচার বিভাগসহ বিভিন্ন খাতে পৃথক কমিশন গঠন করে প্রশাসনিক ব্যবস্থার বিভিন্ন উপাদানে সমন্বিত সংস্কারের একটি সার্বিক কাঠামো তৈরি করা হয়েছে। এই সংস্কার প্রচেষ্টার মূল লক্ষ্য হলো কেন্দ্রীভূত আমলাতন্ত্র থেকে ধীরে ধীরে বিকেন্দ্রীভূত ও সেবামুখী প্রশাসনে রূপান্তর করা। যাতে সিদ্ধান্ত গ্রহণ প্রক্রিয়া দ্রুত ও দক্ষ হয় এবং জনগণের নিকট জবাবদিহি বৃদ্ধি পায়। এ লক্ষ্যে মন্ত্রণালয় ও ক্যাডারের সংখ্যা যৌক্তিকীকরণ, পদক্ষেপ গ্রহণে বিলম্ব পরিহার এবং নীতি বাস্তবায়নের গতি বৃদ্ধির ওপর গুরুত্ব দেওয়া হয়েছে। একই সঙ্গে নিয়োগ, পদোন্নতি ও বদলিতে মেধা, পেশাগত দক্ষতা ও নৈতিকতার ভিত্তিতে সুস্পষ্ট ও স্বচ্ছ নীতি প্রণয়নের ওপর জোর দেওয়া হয়েছে। গুরুত্বপূর্ণ সুপারিশগুলোর মধ্যে রয়েছে—বিদ্যমান ৪৩টি মন্ত্রণালয় ও ৬১টি বিভাগকে ২৫টি মন্ত্রণালয় ও ৪০টি বিভাগে নামিয়ে আসার সুপারিশÑ যা পাঁচটি সমপ্রকৃতির ক্লাস্টারে বিভক্ত করা হবে। যথাÑ (ক) বিধিবদ্ধ প্রশাসন, (খ) অর্থ, শিল্প ও বাণিজ্য, (গ) ভৌত অবকাঠামো ও যোগাযোগ, (ঘ) কৃষি ও পরিবেশ ‍ও (ঙ) মানবসম্পদ ও সামাজিক উন্নয়ন। চারটি পুরোনো বিভাগকে প্রদেশে রূপান্তরেরও প্রস্তাব করা হয়। যাতে প্রশাসনের স্তরসংখ্যা কমে কার্যকারিতা বাড়ে। তবে বাংলাদেশের প্রেক্ষাপটে দেশের চারটি পুরোনো বিভাগকে প্রদেশে রূপান্তর করার প্রস্তাব বাস্তবসম্মত হয়নি বলে অভিজ্ঞমহল মনে করেন। এটি করা হলে ভবিষ্যতে দেশ নানা রকম সংকটে পড়বে। সংস্কার প্রস্তাবনায় স্থানীয় সরকার প্রতিষ্ঠানকে শক্তিশালী করা এবং জেলা পরিষদকে বিলুপ্ত বা পুনর্বিন্যাসের মাধ্যমে প্রকৃত বিকেন্দ্রীকরণ নিশ্চিত করার প্রস্তাবও করা হয়েছে। উচ্চপদে পৌঁছানোর জন্য ‘সুপিরিয়র এক্সিকিউটিভ সার্ভিস’ গঠন করে ডেপুটি সেক্রেটারি থেকে অ্যাডিশনাল সেক্রেটারি পর্যন্ত পদোন্নতিকে পরীক্ষাভিত্তিক ও প্রতিযোগিতামূলক করার প্রস্তাব করা হয়েছে। এসব প্রশাসনিক কাঠামো পুনর্বিন্যাসের মাধ্যমে আমলাতন্ত্রে নিয়োজিতদের দায়িত্ব ও জবাবদিহি আরো স্পষ্ট করার ওপর জোর দেওয়া হয়েছে। সার্বিকভাবে বিবেচনা করলে অনেক ক্ষেত্রে সুন্দর বা বাস্তবভিত্তিক কিছু সংস্কার প্রস্তাব করা হয়েছে। তবে কিছু কিছু সংস্কার প্রস্তাব দেশের প্রেক্ষাপটে অতিরঞ্জিত বা উচ্চাভিলাষী হয়েছে বলেও সচেতন মহল মনে করেন। আবার কিছু কিছু সংস্কার প্রস্তাব প্রকৃতপক্ষে সংস্কার প্রস্তাবের মধ্যে পড়ে না। এগুলোকে কম্পলায়েন্স ইস্যু হিসেবেই বেশি বিবেচনা করা যায়। যেমনটি হাইওয়ে তেল/পেট্রোল পাম্পগুলোর টয়লেটগুলো স্বাস্থ্যসম্মত বা পরিষ্কার-পরিচ্ছন্ন এবং মহিলাদের জন্য আলাদা টয়লেট রাখার সুপারিশ।\n৪. সংস্কার যেভাবে লক্ষ্যচ্যুত হলো\nবর্তমান সংস্কার প্রক্রিয়ার সবচেয়ে বড় বাধাগুলোর একটি হলো প্রশাসন ক্যাডার বনাম অন্যান্য ক্যাডারের দীর্ঘদিনের দ্বন্দ্ব, যা ডেপুটি সেক্রেটারি পদে পদোন্নতির কোটাকে কেন্দ্র করে তীব্র আকার ধারণ করেছে। বর্তমানে ডেপুটি সেক্রেটারি পদে ৭৫% কোটা প্রশাসন ক্যাডারের জন্য, বাকি ২৫% অন্যান্য ২৪টি ক্যাডারের জন্য। সংস্কার কমিশনের প্রস্তাব ছিল এটিকে ৫০:৫০ করা। যা প্রশাসন ক্যাডারের মধ্যে অসন্তোষ সৃষ্টি হয়েছে।\nএই প্রস্তাবের পর প্রশাসন ক্যাডারের কর্মকর্তারা বিক্ষোভ, মানববন্ধন, বিবৃতি এবং কমিশন প্রধানের অপসারণ দাবিতে আন্দোলন শুরু করেন। অন্যদিকে অন্যান্য ক্যাডারের বড় অংশ এই প্রস্তাবকে সমতায়নের পথে ইতিবাচক পদক্ষেপ হিসেবে দেখছে। ফলে প্রশাসন ব্যবস্থায় এক ধরনের অচলাবস্থা তৈরি হয়েছে। বিভিন্ন ক্যাডারের এ ধরনের পরস্পরবিরোধী দাবির সমন্বিত কোনো রাজনৈতিক রূপরেখা না থাকায় এবং দীর্ঘমেয়াদি ক্যারিয়ার-স্ট্রাকচার রিফর্মের উপর জাতীয় ঐকমত্য না হওয়ায় সংস্কার এজেন্ডা অনেকাংশে লক্ষ্যচ্যুত হয়ে পড়েছে। অপরদিকে প্রশাসনিক সংস্কার নিয়ে কোনো ধরনের রাজনৈতিক বন্দোবস্তের লক্ষণ দেখা যায় না। রাজনৈতিক দলগুলো অতীতে আমলাতন্ত্রের নিরপেক্ষতা ও পেশাদারিত্ব নিয়ে নীতিগত অঙ্গীকার প্রদান করলেও বাস্তবে তার প্রতিফলন দেখা যায় না। বিভিন্ন গবেষণা প্রতিবেদনসহ প্রতিনিয়ত নিউজ পেপারে আমলাতন্ত্রে রাজনৈতিক প্রভাবের খবর দেখতে পাওয়া যায়। এই প্রভাব নিয়োগ প্রক্রিয়া থেকেই শুরু হয়। আর এর বিস্তৃতি ঘটে পদোন্নতি, বদলি ও পদায়নসহ নানা স্তরে। এর বাইরে, চুক্তিভিত্তিক নিয়োগ ও পুনঃর্নিয়োগেও রাজনৈতিক বিবেচনার প্রাধান্য দেখা যায়। বর্তমান অন্তর্বর্তীকালীন সরকারেও চুক্তিভিত্তিক নিয়োগ, পুনঃনিয়োগের ক্ষেত্রেও একই চিত্র পরিলক্ষিত হচ্ছে। ফলে সৎ, যোগ্য ও দক্ষ কর্মকর্তাও পদোন্নতি থেকে বঞ্চিত হচ্ছেন। ফলে বিভিন্ন গবেষণা ছাড়াও এসব ঘটনা প্রতিনিয়ত খবরের কাগজের খোরাক জুটিয়ে চলছে। এ কারণে সংস্কারকে অনেক সময় প্রশাসনিক আধিপত্যবাদী গোষ্ঠীর বিরোধিতার মুখে অরক্ষিত অবস্থায় ফেলে রাখা হয়েছে। আরো লক্ষণীয় যে, সংস্কার কমিশনগুলোর চেয়ারম্যানদের নিয়ে অন্তর্বর্তীকালীন সরকার বাংলাদেশের বর্তমান প্রেক্ষাপটে একটি ঐকমত্য কমিশন গঠন করে। কিন্তু আশ্চর্যের বিষয় হলো, সরকারের অন্যতম অঙ্গ জনপ্রশাসন সংস্কার নিয়ে ঐকমত্য কমিশনও কোনো পদক্ষেপ গ্রহণ করেনি। যদিও নীতি প্রণয়ন, বাস্তবায়ন, জনসেবা প্রদান ছাড়াও দেশে সুষ্ঠু-অবাধ ও গ্রহণযোগ্য নির্বাচনের জন্য জনপ্রশাসন ও পুলিশ প্রশাসন গুরুত্বপূর্ণ ভূমিকা পালন করে। বর্তমানে নির্বাচনই দেশের মুখ্য আলোচনার এজেন্ডা। এজন্য নিরপেক্ষ, দক্ষ ও পেশাদারিত্বপূর্ণ জনপ্রশাসন ও পুলিশ প্রশাসন নিশ্চিত করা সব সময় আলোচনার শীর্ষে থাকে। অপরদিকে, রাজনৈতিক আলোচনার ক্ষেত্রে জাতীয় এজেন্ডায় প্রশাসনিক কাঠামো-সংস্কার মুখ্য এজেন্ডা বা অন্যতম এজেন্ডা হিসেবে অগ্রাধিকার হিসেবে ঠাঁই পায়নি। ফলে সংবিধান বা নির্বাচন সংস্কারের তুলনায় আমলাতন্ত্রের কাঠামোগত সংস্কার বারবার প্রান্তিক অবস্থায় চলে যাচ্ছে। অন্যদিকে, রাজনৈতিক দলগুলোও জনপ্রশাসন সংস্কারকে অতীতেও যেমন গুরুত্ব দেয়নি বর্তমানেও সমভাবে অবহেলিতই রয়েছে। কিন্তু দেশের পরিবর্তিত পরিস্থিতিতে এটি কাম্য ছিল না। ফলে কমিশনের সুপারিশগুলো বাস্তবায়নের জন্য সমন্বিত রোডম্যাপ, সময়সীমা ও আইন সংশোধনের ধারাবাহিকতা গড়ে না তোলায়, মাঠ প্রশাসন থেকে সচিবালয় পর্যন্ত বিভিন্ন স্তরে বিভ্রান্তি ও প্রতিরোধ বৃদ্ধি পেয়েছে।\nএই প্রেক্ষাপটে আমলাতান্ত্রিক সংস্কারের মূল উদ্দেশ্য দলনিরপেক্ষ, পেশাদার ও জবাবদিহিমূলক প্রশাসন মাঠপর্যায়ে নানা ক্যাডার-স্বার্থ, রাজনৈতিক অভিপ্রায় ও দুর্বল সমন্বয়ের মধ্যে আটকে রয়েছে।\n৫. আমলাতন্ত্রের ভবিষ্যৎ কী?\nবর্তমান বাস্তবতায় দেখা যাচ্ছে, একদিকে রয়েছে দীর্ঘমেয়াদি কাঠামোগত সংস্কারের উচ্চাভিলাষী এজেন্ডা, আরেকদিকে ক্যাডারভিত্তিক ক্ষমতা ও সুবিধা বণ্টনের টানাপোড়েন। এই দ্বৈত বাস্তবতা মোকাবিলা করতে না পারলে পেশাদারিত্বভিত্তিক আমলাতন্ত্র গঠনের স্বপ্ন স্বপ্নই থেকে যাবে। তবে সাম্প্রতিক গণআন্দোলন, নাগরিক সমাজ ও বিশেষজ্ঞ মহলের আলোচনায় আমলাতান্ত্রিক জবাবদিহি, বিকেন্দ্রীকরণ ও মেধাভিত্তিক নিয়োগ, পদোন্নতি ও পদায়নের প্রশ্নটি সামনে আসায় ভবিষ্যৎ সংস্কারের জন্য একটি অনুকূল রাজনৈতিক আবহ ও সুযোগ সৃষ্টি হয়েছে।\nতবে, সংস্কারের পথ মোটেই বাধাহীন নয়। কারণ, দীর্ঘ পনের বছরের ফ্যাসিবাদী আমলে আমলাতন্ত্রের নৈতিকতা, সততা, দক্ষতা, জবাবদিহিতা ধ্বংসপ্রায় এবং আমলাতন্ত্রের অতিমাত্রায় রাজনীতিকরণ সংস্কারের এই পথকে আরো পিচ্ছিল ও জটিলতর করে ফেলেছে।\nবাধা যতই হোক, বাংলাদেশে টেকসই প্রশাসনিক সংস্কারের কোনো বিকল্প নেই। আর শুধু সংস্কারের প্রস্তাবই যথেষ্ট নয়। এজন্য প্রয়োজন সব পক্ষের বিশেষ করে রাজনৈতিক দলসমূহের সদিচ্ছা ও আন্তরিক প্রচেষ্টা। সর্বোপরি, আমলারাই এখানে মূল নিয়ামক। আমলাতন্ত্রের বর্তমান নাজুক পরিস্থিতির দায় আমলারা কিছুতেই এড়াতে পারেন না। কারণ ফ্যাসিবাদী আমলে বিগত তিনটি নির্বাচন (২০১৪, ২০১৮, ২০২৪) প্রহসনের নির্বাচনে আমলারা যদি তাদের আইনসম্মতভাবে ও নৈতিকতার সঙ্গে তাদের দায়িত্ব যথাযথভাবে পালন করতেন, তাহলে অবস্থা হয়তো ভিন্ন হতে পারত। তাহলে এখন তাদের জেল-জরিমানার সম্মুখীন হতে হতো না এবং জনগণের সামনে তাদের মর্যাদা, ভাবমূর্তি ও প্রাসঙ্গিতা ক্ষুণ্ণ হতো না। উদাহরণ হিসেবে বলা যায়, আসন্ন ত্রয়োদশ জাতীয় সংসদ নির্বাচনে জেলা প্রশাসক ও উপজেলা নির্বাহী অফিসারদের পরিবর্তে নির্বাচন কর্মকর্তাদের রিটার্নিং ও সহকারী রিটার্নিং অফিসার হিসেবে নিয়োগের জন্য দেশের একটি বড় দলসহ ৩৬টি দলের মধ্যে ৩২টি দলই এই প্রস্তাব করেছে। উল্লেখ্য, নির্বাচন কমিশনের সঙ্গে রাজনৈতিক দলসমূহের সংলাপের সময় এবং পরবর্তী সময়ে লিখিতভাবে এই প্রস্তাব দেওয়া হয়েছে। এমনকি নির্বাচন কমিশন সংস্কার কমিশনের সুপারিশেও এমন প্রস্তাবনা দেওয়া হয়েছে। এই প্রেক্ষাপটে বলা যায়, আমলাতন্ত্রের ভবিষ্যৎ অবস্থা নাজুক।\nএই অবস্থা থেকে উত্তরণের জন্য নিম্নোক্ত বিষয়গুলো ভবিষ্যতে একটি কার্যকর পথনকশা হতে পারে। এগুলো হচ্ছে—(১) সাংবিধানিক বা প্রাতিষ্ঠানিকভাবে এমন গ্যারান্টি সৃষ্টি করা যে, নিয়োগ ও পদোন্নতিতে রাজনৈতিক হস্তক্ষেপ কঠোরভাবে সীমিত থাকবে এবং নিরপেক্ষ পাবলিক সার্ভিস কমিশন ও রিফর্ম কমিশনের সুপারিশ বাস্তবায়নে সরকার বাধ্য থাকবে (২) দুর্নীতির সঙ্গে অভিযুক্তদের তৎক্ষণাৎ বরখাস্ত ও অভিযোগ প্রমাণিত হলে চাকুরিচ্যুত করার পাশাপাশি আইনানুগ ব্যবস্থা গ্রহণ (৩) বিকেন্দ্রীকরণ জোরদার করে স্থানীয় সরকার ও মাঠ প্রশাসনের মধ্যে ভূমিকা ও কার্যাবলির বণ্টন পরিষ্কার করা, যাতে আমলাতন্ত্র জনগণের কাছাকাছি গিয়ে সেবা দিতে বাধ্য হয় এবং জবাবদিহির চাপ বাড়ে। (৪) সংস্কার কমিশনের সুপারিশে গুচ্ছভিত্তিক মন্ত্রণালয় পুনঃগঠনের পাশাপাশি পেশাভিত্তিক আমলাতন্ত্র নিশ্চিত করার প্রয়োজনীয় উদ্যোগ গ্রহণ (৫) বিদ্যমান ঢাউস সাইজের আমলাতন্ত্রকে যৌক্তিকভাবে কমানো ও সুযোগ সুবিধা বাড়ানো। ৬. আমলাতন্ত্র শুধুমাত্র নীতি প্রণয়ন, বাস্তবায়ন, সমন্বয়, পরিবীক্ষণ ও মূল্যায়নে যুক্ত থাকবে এবং সেবা প্রদানে লাইন ডিপার্টমেন্ট, স্থানীয় সরকার, ব্যবসায়ী ও অন্যান্য খাতে সহায়তা করার প্রয়োজনীয় পদক্ষেপ এবং ৭. বিভিন্ন জাতীয় ইস্যুতে আমলাতন্ত্র রেফারির ভূমিকা পালন করার বন্দোবস্ত করার পদক্ষেপ গ্রহণ।\nউপরের আলোচনার প্রেক্ষিতে বলা যায়, বাংলাদেশের আমলাতন্ত্র এখন একযুগ সন্ধিক্ষণে দাঁড়িয়ে আছে। চব্বিশের জুলাই বিপ্লব পরবর্তী প্রত্যাশা অনুযায়ী এখনো পেশাদারিত্ব, নিরপেক্ষতা ও দক্ষতার ছাপ আমলাতন্ত্রে দেখা যাচ্ছে না। সঠিক রাজনৈতিক অঙ্গীকার, সমন্বিত রোডম্যাপ এবং আন্তঃক্যাডার ন্যায্যতার ভিত্তিতে যদি বর্তমান সংস্কার উদ্যোগগুলো বাস্তবায়িত হয়, তবে পেশাদারিত্বভিত্তিক আমলাতন্ত্র গঠনের লক্ষ্য বাস্তবায়িত হবে।\nলেখক :বাংলাদেশ সরকারের সাবেক সচিব ও অধ্যাপক, রাষ্ট্রবিজ্ঞান বিভাগ, ঢাকা ইন্টারন্যাশনাল ইউনিভার্সিটি এবং প্রেসিডেন্ট, সেন্টার ফর পলিসি অ্যানালাইসিস অ্যান্ড অ্যাডভোকেসি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amduormgqqcvo",
    "title": "৫ বছরের সাজা থেকে খালাস চেয়ে আপিল করেছেন মামুন",
    "publication_date": "2025-12-22T11:08:26+06:00",
    "keywords": "আমার-দেশ,চৌধুরী-আব্দুল্লাহ-আল-মামুন",
    "body": "জুলাই বিপ্লবের সময় সংঘটিত মানবতাবিরোধী অপরাধের দায়ে ট্রাইব্যুনালের দেওয়া ৫ বছরের সাজা থেকে খালাস চেয়ে আপিল করেছেন সাবেক আইজিপি চৌধুরী আব্দুল্লাহ আল মামুন। সোমবার সুপ্রিম কোর্টের এক সূত্র জানায়, গত ১৭ ডিসেম্বর এ আপিল করা হয়েছে।\nএর আগে ১৭ নভেম্বর চৌধুরী আব্দুল্লাহ আল-মামুনকে পাঁচ বছর কারাদণ্ড দিয়ে রায় ঘোষণা করেন আন্তর্জাতিক অপরাধ ট্রাইব্যুনাল। ট্রাইব্যুনাল-১ এর চেয়ারম্যান বিচারপতি গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেল এ রায় দেন। ট্রাইব্যুনালের অন্য দুই সদস্য হলেন—বিচারপতি শফিউল আলম মাহমুদ ও বিচারক মোহিতুল হক এনাম চৌধুরী।\nচলতি বছরের ১৬ মার্চ সাবেক আইজিপি চৌধুরী আবদুল্লাহ আল-মামুনকে এ মামলায় আসামি করার আবেদন করে প্রসিকিউশন। পরে ট্রাইব্যুনাল তাতে সম্মতি দেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdmqfbagyjxp",
    "title": "নাহিদ হাসনাতসহ গানম্যান পেলেন যারা",
    "publication_date": "2025-12-22T11:05:10+06:00",
    "keywords": "আমার-দেশ,জনগণ,এনসিপি",
    "body": "বাংলাদেশের ভূরাজনৈতিক মানচিত্রে অস্থিরতা ও কিছুটা আতঙ্কের ছায়া ঘনীভূত হচ্ছে। গত বছরের ৫ আগস্টের ছাত্র-জনতার ঐতিহাসিক বিপ্লবের পর রাষ্ট্রের সার্বভৌমত্ব এবং জনগণের মৌলিক অধিকারের প্রশ্নে যারা আপসহীন, তাদের টার্গেট করা হচ্ছে। বিশেষ করে ভারতের একপক্ষীয় নীতি ও আধিপত্যবাদের বিরুদ্ধে যারা রাজপথ এবং কলমে সোচ্চার, তাদের স্তব্ধ করার এক সুদূরপ্রসারী ‘নীলনকশা’ বাস্তবায়নের কিছু গুরুতর ইঙ্গিত পাচ্ছে নিরাপত্তা সংস্থাগুলো।\nসম্প্রতি ইনকিলাব মঞ্চের সংগঠক শরীফ ওসমান হাদির ওপর প্রকাশ্য দিবালোকে সাবেক ছাত্রলীগ নেতা ফয়সাল করিম মাসুদের গুলি এ আশঙ্কাকে রাজপথ থেকে নীতিনির্ধারণী মহলে নিয়ে এসেছে। নিরাপত্তাসংশ্লিষ্টদের মতে, বাংলাদেশের অভ্যন্তরীণ রাজনীতিতে দিল্লির প্রভাবমুক্ত স্বাধীন পররাষ্ট্রনীতির দাবি তোলা ব্যক্তিরাই এখন একটি বিশেষ হিটলিস্টের লক্ষ্যবস্তু।\nএদিকে জুলাই যোদ্ধা, সমন্বয়ক ও সংসদ-সদস্য প্রার্থী ও বিভিন্ন রাজনৈতিক দলের শীর্ষ নেতাদের ব্যক্তিগত নিরাপত্তা নিশ্চিতে উদ্যোগ নিয়েছে সরকার। এরই অংশ হিসাবে জুলাই আন্দোলনে অংশগ্রহণকারী সম্মুখসারির কয়েকজনকে গানম্যান দেওয়া হয়েছে। তাদের ব্যক্তিগত অস্ত্রের লাইসেন্স দেওয়ার বিষয়টিও প্রক্রিয়াধীন রয়েছে। এই তালিকায় রয়েছেন-অন্তর্বর্তী সরকারের সাবেক উপদেষ্টা ও জাতীয় নাগরিক পার্টির (এনসিপি) আহ্বায়ক নাহিদ ইসলাম, এনসিপির দক্ষিণাঞ্চলের মুখ্য সমন্বয়ক হাসনাত আবদুল্লাহ, সিনিয়র যুগ্ম সদস্য সচিব তাসনিম জারা ও মুখ্য সমন্বয়ক (উত্তরাঞ্চল) সারজিস আলম।\nএছাড়া বেশ কয়েকজন রাজনীতিক ও সংসদ-সদস্য প্রার্থী গানম্যান ও অস্ত্রের লাইসেন্স চেয়ে আবেদন করেছেন। জামায়াতের আমির ডা. শফিকুর রহমান ও বাংলাদেশ জাতীয় পার্টি (জেপি) প্রধান ব্যারিস্টার আন্দালিব রহমান পার্থ ঢাকা মহানগর পুলিশের (ডিএমপি) কাছে ব্যক্তিগত নিরাপত্তার জন্য গানম্যান চেয়েছেন। আবেদনের ভিত্তিতে কয়েকজন রাজনীতিককে গানম্যানসহ অস্ত্রের লাইসেন্স দেওয়া হচ্ছে শিগগিরই। এদের মধ্যে রয়েছেন-গণসংহতি আন্দোলনের প্রধান সমন্বয়ক জুনায়েদ সাকি, ডেমরা-যাত্রাবাড়ী এলাকা থেকে বিএনপি মনোনীত সংসদ-সদস্য প্রার্থী তানভির আহমেদ রবিন, পাবনা-৩ আসনের বিএনপি মনোনীত প্রার্থী জাফির তুহিন, জাতীয় পার্টির (জেপি) চেয়ারম্যান ও সাবেক মন্ত্রী আনোয়ার হোসেন মঞ্জু, লিবারেল ডেমোক্রেটিক পার্টির (এলডিপি) সভাপতি কর্নেল (অব.) অলি আহমদসহ আরও বেশ কয়েকজন। এছাড়া ফ্যাসিবাদ ও আধিপত্যবাদবিরোধী আন্দোলনে সোচ্চার থাকা শহীদ ওসমান হাদির পরিবারকে দেওয়া হচ্ছে বিশেষ নিরাপত্তা। হাদির এক বোন পাচ্ছেন লাইসেন্স এবং গানম্যান। অন্য সদস্যদের নিরাপত্তায় সার্বক্ষণিক পুলিশি নিরাপত্তা দেওয়া হবে। স্বরাষ্ট্র মন্ত্রণালয় ও পুলিশের উচ্চপর্যায়ের সূত্র থেকে এসব তথ্য নিশ্চিত হওয়া গেছে।\nঅতিরিক্ত আইজিপি (ক্রাইম অ্যান্ড অপস) খোন্দকার রফিকুল ইসলাম বলেন, জুলাই যোদ্ধা এবং সংসদ-সদস্য প্রার্থীদের মধ্যে যারা আমাদের কাছে নিরাপত্তা চেয়েছেন তাদের বিষয়ে যথাযথ ব্যবস্থা নেওয়া হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amd6bxecabjwe",
    "title": "শরীফ ওসমান হাদি : রাজপথের মানুষ",
    "publication_date": "2025-12-22T11:01:49+06:00",
    "keywords": "শরিফ-ওসমান-হাদি",
    "body": "২০২৪ সালের জুলাই মাসের অস্থির সময়ে বেশ কয়েকজন ছাত্রনেতার উত্থান ঘটে, যারা প্রধানমন্ত্রী শেখ হাসিনার সরকারকে উৎখাত করে একটি শক্তিশালী জনপ্রিয় গণআন্দোলনে নেতৃত্ব দেন। জুলাই মাসে যারা রাস্তায় নেমেছিলেন, তাদের মধ্যে অন্যতম শরীফ ওসমান হাদি ১২ ডিসেম্বর বাংলাদেশে গুলিবিদ্ধ হওয়ার পর ১৮ ডিসেম্বর ৩২ বছর বয়সে সিঙ্গাপুরে মারা যান। জুলাই বিপ্লব তাকে তাৎক্ষণিকভাবে ব্যাপক পরিচিতি এনে দেয়নি। বরং তিনি সুপরিচিত হয়ে ওঠেন ২০২৪ সালের ২৭ সেপ্টেম্বর, যখন বাংলাদেশের একজন খ্যাতিমান সাংবাদিক তুরস্কে সাড়ে ৫ বছরের নির্বাসন থেকে দেশে ফিরে আসেন।\nসেদিন হাদি একদল কর্মীকে নিয়ে ঢাকার হযরত শাহজালাল আন্তর্জাতিক বিমানবন্দরে যান। মাহমুদুর রহমান, যিনি তার সাংবাদিকতার জন্য শেখ হাসিনার সরকারের নিশানা হয়েছিলেন, সেদিন কাতার এয়ারওয়েজের একটি ফ্লাইটে ঢাকায় ফিরে আসেন এবং একটি ট্রাকের উপরে দাঁড়িয়ে আবেগঘন বক্তৃতা দেন। সেদিন হাদি এই অনুষ্ঠানটি অত্যন্ত সফলতার সঙ্গে পরিচালনা করে তার সাংগঠনিক শক্তির প্রমাণ দিয়েছিলেন। তিনি যে একটি স্বতঃস্ফূর্ত জনসভা দক্ষতার সঙ্গে পরিচালনা করতে পারেন, সেদিন ঢাকা প্রথমবারের মতো তার সাক্ষী হয়েছিল। পরবর্তী মাসগুলোয় জুলাই-আগস্ট গণঅভ্যুত্থানকে একটি সুনির্দিষ্ট রাজনৈতিক কর্মসূচিতে রূপান্তরিত করার পরিকল্পনা প্রকাশ করে আরো খ্যাতি অর্জন করেন হাদি।\nরাজনৈতিক দৃষ্টিভঙ্গি\nমানুষের কাছে হাদির আবেদনের কেন্দ্রবিন্দুতে ছিল একজন বাঙালি মুসলিম (বাঙালি মুসলমান) হিসেবে নিজের পরিচয় তুলে ধরা। এ বছরের শুরুতে দেওয়া এক বক্তৃতায় হাদি স্মরণ করেন, ২০১৩ সালের শাহবাগ আন্দোলনের সময় ঢাকা বিশ্ববিদ্যালয়ের ছাত্র ছিলেন তিনি। সে সময় টুপি পরা একজন মুসলিম ছাত্র হিসেবে তাকে তার শিক্ষক ‘হেফাজত’ বলে উল্লেখ করেছিলেন, যা হেফাজতে ইসলামের একটি অবমাননাকর সংক্ষিপ্ত রূপ। যদিও সে সময়ে এই সংগঠনের সঙ্গে তার বেশ কিছু পার্থক্য ছিল। বাংলার এবং দক্ষিণ এশিয়ার উপনিবেশবিরোধী ঐতিহ্যের মধ্যে তার ভাষার মূল প্রোথিত ছিল এবং একই সঙ্গে তিনি ‘বাংলাদেশে ভারতের সাংস্কৃতিক আধিপত্য’বিরোধী শক্তির মুখপাত্র হিসেবে নিজেকে তুলে ধরেছিলেন । তিনি গাজা উপত্যকায় ইসরাইলি বোমা হামলার শিকার ফিলিস্তিনিদের সমর্থনেও বক্তব্য রেখেছিলেন।\nশেখ হাসিনার বিরুদ্ধে গণঅভ্যুত্থানের নেতৃত্বদানকারী ছাত্রনেতারা বাংলাদেশের সাম্প্রতিক রাজনীতিতে দুটি প্রধান ধারা তৈরি করেছিলেন। আসিফ মাহমুদ সজীব ভূঁইয়া, মাহফুজ আলম এবং নাহিদ ইসলামের নেতৃত্বে একটি ধারা মুহাম্মদ ইউনূসের অন্তর্বর্তী সরকারে যোগ দেন, অন্যদিকে হাসনাত আবদুল্লাহ এবং সারজিস আলমের সমন্বয়ে গঠিত অন্যধারাটি ২০২৫ সালের ফেব্রুয়ারিতে প্রতিষ্ঠিত ন্যাশনাল সিটিজেন পার্টি (এনসিপি) গঠন করেন। হাদি তৃতীয় একটি গ্রুপের সদস্য ছিলেন, যারা সরকারে যোগ দেয়নি এবং এনসিপিতেও যায়নি। লোকবল সরবরাহের মাধ্যমে হাসিনাবিরোধী আন্দোলনকে প্রাণবন্ত করে তুলেছিল—এমন একাধিক স্বেচ্ছাসেবী সংগঠনকে এই গ্রুপটি নিজেদের সঙ্গে ঐক্যবদ্ধ করেছিল।\nজুলাই সনদ\nইতোমধ্যে হাদি তার সহযাত্রীদের সঙ্গে মিলে ইনকিলাব সাংস্কৃতিক কেন্দ্র প্রতিষ্ঠা এবং ইনকিলাব মঞ্চ নামে সংগঠন গড়ে তোলেন। হাদি বিশ্বাস করতেন, ভারতের সহায়তায় শেখ হাসিনার সরকার ১৬ বছরে বাংলাদেশে এক ধরনের ‘সাংস্কৃতিক ফ্যাসিবাদ’ বাস্তবায়ন করেছে। বাংলাদেশের এই যুব নেতা জুলাই গণঅভ্যুত্থানকে ‘সাংস্কৃতিক ফ্যাসিবাদের’ বিরুদ্ধে আন্দোলনে রূপান্তরিত করার ক্ষেত্রে গুরুত্বপূর্ণ ভূমিকা পালন করেছিলেন। তার নেতৃত্বাধীন গ্রুপ ইনকিলাব মঞ্চ প্রায়ই এনসিপি এবং জুলাই মঞ্চ নামে আরেকটি সংগঠনের সঙ্গে একই প্ল্যাটফর্মে কাজ করত।\n২০২৪ সালের অক্টোবরে জুলাই গণঅভ্যুত্থানের ছাত্রনেতারা বাংলাদেশ রাষ্ট্র পরিচালনার একটি নতুন রোডম্যাপের নীতিমালা প্রণয়ন করে জুলাই সনদের ধারণাটি উত্থাপন করেন এবং ডিসেম্বরের শেষের দিকে এটি চালু করার চেষ্টা করা হয়। কিন্তু সেনাপ্রধান জেনারেল ওয়াকার-উজ-জামানের কারণে সেই উদ্যোগ ব্যর্থ হয়। তবে হাদি এবং তার সংগঠন জুলাই জনতা রোডমার্চের মাধ্যমে জুলাই সনদের গতি বজায় রাখে। ৫ আগস্ট, ২০২৫ তারিখে শেখ হাসিনার পতনের প্রথমবার্ষিকীতে এই সনদটি বাস্তবায়নের ঘোষণা দেওয়া হয়। এই সনদে একটি গণভোট আয়োজনের ওপর গুরুত্ব দেওয়া হয়েছে, যা ২০২৬ সালের ১২ ফেব্রুয়ারি পার্লামেন্ট নির্বাচনের দিনেই হবে।\nঅতীতের সঙ্গে সম্পর্ক ছিন্ন\nহাদি তার রাজনীতিতে ১৯৭১ সাল থেকে যাত্রা শুরু করা বাংলাদেশকে অতীতের সঙ্গে সম্পর্ক স্পষ্টভাবে ছিন্ন করার ওপর গুরুত্ব দিয়েছিলেন। একই সঙ্গে তিনি আওয়ামী লীগ এবং ইনকিলাব মঞ্চ, যাদের বাংলাদেশের ‘ডিপ স্টেট’ হিসেবে বর্ণনা করে এমন বিভিন্ন শক্তির বিরুদ্ধে অবস্থান নিয়েছিলেন। হাদির শক্তিশালী প্রচারণা আওয়ামী লীগের কার্যকলাপ নিষিদ্ধ করতে অন্তর্বর্তী সরকারকে বাধ্য করার অন্যতম কারণ হয়ে উঠেছিল।\nহাদির আওয়ামী লীগ এবং শেখ হাসিনার প্রবল বিরোধিতা ২০২৪ সালের জুলাই গণঅভ্যুত্থানের হাসিনাবিরোধী সব শক্তিকে আলিঙ্গন করতে উৎসাহিত করেনি। তিনি জামায়াতে ইসলামী এবং বিএনপিকে বৃহত্তর পরিসরের একটি বক্তব্য দেওয়ার আহ্বান জানিয়ে ছিলেন এবং বাংলাদেশের রাজনীতিতে তার মতো অন্যান্য ‘জুলাইযোদ্ধাদের’ স্থান দেওয়ার ওপর জোর দিয়েছিলেন। তবে কোনো একক রাজনৈতিক অবস্থান গ্রহণ করতে তার অসুবিধা হয়েছিল। যদিও তিনি ইসলামিক দৃষ্টিকোণ থেকে তার রাজনীতিকে সংজ্ঞায়িত করেছিলেন, তার সাম্প্রতিক বক্তৃতাগুলো লিঙ্গ এবং অন্তর্ভুক্তির মতো বিষয়গুলোয় জামায়াত এবং অন্যান্য ইসলামপন্থি গোষ্ঠীর সঙ্গে উল্লেখযোগ্য পার্থক্যের ইঙ্গিত দেয়। বাংলাদেশের অন্য ইসলামপন্থিদের সঙ্গে হাদির সমস্যাটি সবচেয়ে ভালোভাবে ফুটে ওঠে এই সত্যের মাধ্যমে যে, বাংলাদেশের জাতীয় কবি কাজী নজরুল ইসলাম হাদি এবং ইনকিলাব মঞ্চের ওপর ব্যাপক প্রভাব ফেলেছিলেন।\nসাধারণ নির্বাচনের আগেই জুলাই সনদের ওপর গণভোট আয়োজনের জন্য হাদি অন্তর্বর্তী সরকারের ওপর চাপ তৈরি করার সঙ্গে সঙ্গে বিএনপির সঙ্গে তার মতপার্থক্য আরো স্পষ্ট হয়ে ওঠে। বিএনপি মুক্তিযুদ্ধের ঐতিহ্যকে উল্টে দেওয়ার চেষ্টার বিরুদ্ধে খোলাখুলি কথা বলেছিল, হাদির কাঠামোগত পরিবর্তনের প্রতি তাদের অস্বস্তির কথা জানিয়েছিল, যা বাংলাদেশের দ্বিদলীয় আধিপত্যবাদী ব্যবস্থার ক্ষতি এবং পরোক্ষভাবে জামায়াতকে লাভবান করতে পারে।\n১২ ডিসেম্বর গুলিবিদ্ধ হওয়ার আগে হাদি ঢাকা-৮ আসন থেকে আসন্ন নির্বাচনের জন্য প্রচার শুরু করেছিলেন। এই আসনের নির্বাচন তাকে ২০০১-০৬ সালের খালেদা জিয়া সরকারের সাবেক মন্ত্রী বিএনপির শক্তিশালী প্রার্থী মির্জা আব্বাসের বিরুদ্ধে প্রতিদ্বন্দ্বিতায় অবতীর্ণ করেছিল।\nহাদি হত্যা মামলার প্রধান সন্দেহভাজন পলাতক ফয়সাল করিম মাসুদকে সহায়তা করার অভিযোগে র‍্যাপিড অ্যাকশন ব্যাটালিয়ন সঞ্জয় চিসিম এবং শিবিওন দিউ নামে দুজনকে গ্রেপ্তার করেছে। পুলিশ মাসুদের বাবা-মাকেও গ্রেপ্তার করেছে। তবে, হাদির সহকর্মী রাফে সালমান রিফাত এই হত্যাকাণ্ডের পেছনে বাংলাদেশের ‘ডিপ স্টেট’ জড়িত থাকার অভিযোগ করেছেন।\nজামায়াত এবং অন্য ইসলামপন্থিরা হাদির জানাজাকে তার উত্তরাধিকার নিজেদের স্বার্থে ব্যবহারের চেষ্টা করেছিল, কিন্তু বাস্তবে তা সম্ভব হয়নি, কারণ হাদি একাই হেঁটেছিলেন তার নিজ গন্তব্যে। সহযাত্রীদের সঙ্গে তার পার্থক্য স্পষ্ট হয়ে ওঠে এই কারণে, তাকে কাজী নজরুল ইসলামের কবরের পাশে সমাহিত করা হয়েছে, যিনি ছিলেন একটি অন্তর্ভুক্তিমূলক বাংলাদেশের প্রতীক।\nদ্য হিন্দু থেকে ভাষান্তর : মোতালেব জামালী\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amde2po6bbkng",
    "title": "পশ্চিম তীরে ইসরাইলের অবৈধ বসতি স্থাপনের নিন্দা যুক্তরাজ্যের",
    "publication_date": "2025-12-22T10:58:10+06:00",
    "keywords": "যুক্তরাষ্ট্র,ফিলিস্তিন,আমার-দেশ,ইসরাইল",
    "body": "অধিকৃত পশ্চিম তীরে নতুন করে ১৯টি অবৈধ বসতি স্থাপনের অনুমোদন দিয়েছে ইসরাইল সরকার। ইসরাইলের এমন পদক্ষেপের নিন্দা জানিয়েছে যুক্তরাজ্য। রোববার সামাজিকমাধ্যম এক্সে দেয়া পোস্টে যুক্তরাজ্যের মধ্যপ্রাচ্য বিষয়ক মন্ত্রী হামিশ ফ্যালকনার জানান, আন্তর্জাতিক আইন অনুসারে এসব বসতি অবৈধ। খবর টিআরটি ওয়ার্ল্ডের।\nরোববার ইসরাইলের কট্টর-ডানপন্থি অর্থমন্ত্রী বেজালেল স্মোত্রিচ জানান, নিরাপত্তা মন্ত্রিসভা অধিকৃত পশ্চিম তীরে ১৯টি নতুন বসতি স্থাপনের প্রস্তাব অনুমোদন দিয়েছে। ফলে গত তিন বছরে অনুমোদিত অবৈধ বসতির মোট সংখ্যা ৬৯টিতে দাঁড়িয়েছে।\nমার্কিন প্রেসিডেন্ট ডোনাল্ড ট্রাম্পের শান্তি পরিকল্পনার কথা উল্লেখ করে ফ্যালকনার বলেন, ‘ইসরাইলের এ পদক্ষেপ ২০ দফা পরিকল্পনা এবং দীর্ঘমেয়াদী শান্তি ও নিরাপত্তার সম্ভাবনাকে দুর্বল করে দেয়ার ঝুঁকি তৈরি করছে। কেবল দ্বিরাষ্ট্রীয় সমাধানই সংকট নিরসনের একমাত্র পথ।’\nফিলিস্তিন সরকারের দেয়া পরিসংখ্যান অনুযায়ী, ২০২৩ সালের অক্টোবর থেকে পূর্ব জেরুজালেমসহ অধিকৃত পশ্চিম তীরে ইসরাইলি বাহিনী এবং অবৈধ বসতি স্থাপনকারীদের হামলায় কমপক্ষে এক হাজার ১০২ জন ফিলিস্তিনি নিহত হয়েছেন। আহত হয়েছেন প্রায় ১১ হাজার ফিলিস্তিনি, আটক হয়েছেন প্রায় ২১ হাজার।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd0rb5klryxq",
    "title": "প্রথম আলো ও ডেইলি স্টারে হামলায় গ্রেপ্তার ৯",
    "publication_date": "2025-12-22T10:55:35+06:00",
    "keywords": "আমার-দেশ,হামলা,ডেইলি-স্টার,প্রথম-আলো",
    "body": "সম্প্রতি জাতীয় দৈনিক প্রথম আলো ও দ্য ডেইলি স্টার এবং দুটি সাংস্কৃতিক সংগঠনের কার্যালয়ে হামলার সঙ্গে জড়িত সন্দেহে আইনশৃঙ্খলা রক্ষাকারী বাহিনী ঢাকাসহ দেশের বিভিন্ন স্থানে অভিযান চালিয়ে সোমবার সকাল পর্যন্ত ৯ জনকে গ্রেপ্তার করা হয়েছে।\nগ্রেপ্তারকৃতদের মধ্যে সাতজনের পরিচয় তাৎক্ষণিকভাবে নিশ্চিত হওয়া গেছে। তারা হলেন— মো. কাশেম ফারুক, মো. সাইদুর রহমান, রাকিব হোসেন, মো. নাইম, ফয়সাল আহমেদ প্রান্ত, মো. সোহেল রানা এবং মো. শফিকুল ইসলাম।\nএ ছাড়া পুলিশের কাউন্টার টেরোরিজম ইউনিট ও গোয়েন্দা পুলিশ আরও দুইজনকে গ্রেপ্তার করেছে। তাদের পরিচয় যাচাই-বাছাই করা হচ্ছে।\nপুলিশ ও অন্যান্য আইনশৃঙ্খলা রক্ষাকারী বাহিনী রোববার প্রধান উপদেষ্টা প্রফেসর ড. মুহাম্মদ ইউনূসকে জানিয়েছেন, সাম্প্রতিক এসব ঘটনায় জড়িত সন্দেহে ভিডিও ফুটেজ বিশ্লেষণ করে ইতোমধ্যে ৩১ জনকে প্রাথমিকভাবে শনাক্ত করা হয়েছে।\nএ ছাড়া চট্টগ্রামে ভারতের সহকারী হাইকমিশনারের বাসভবনের নিকটে বিশৃঙ্খলা সৃষ্টির চেষ্টাকারীদের মধ্যে তিনজনকে ভিডিও ফুটেজের মাধ্যমে শনাক্ত করা হয়েছে।\nগ্রেপ্তারকৃত কাশেম ফারুক বগুড়ার আল-জামিয়া আল-ইসলামিয়া কাসেমুল উলুম মাদ্রাসার প্রাক্তন ছাত্র এবং ঢাকার মোহাম্মদপুর এলাকার বাসিন্দা। মো. সাইদুর রহমান ফরিদপুর জেলার ভাঙ্গা উপজেলার নোয়াকান্দা গ্রামের বাসিন্দা।\nশেরপুর জেলার বাসিন্দা গ্রেপ্তারকৃত রাকিব হোসেন প্রথম আলো ও দ্য ডেইলি স্টার-এ ভাঙচুর ও অগ্নিসংযোগে সক্রিয় অংশগ্রহণকারী হিসেবে ভিডিও ফুটেজে শনাক্ত হয়েছেন। তার আইডি থেকে ধ্বংসস্তূপের ছবি তুলে পোস্ট করা হয়। তিনি ফেসবুকে তার আইডি থেকে উসকানিমূলক পোস্টও করেন।\nঢাকার তেজগাঁওয়ের কুনিপাড়া এলাকার বাসিন্দা মো. নাইমকে কুমিল্লার চৌদ্দগ্রাম উপজেলায় এ ঘটনায় লুট হওয়া ৫০,০০০ টাকাসহ গ্রেপ্তার করা হয়।\nপ্রাথমিক জিজ্ঞাসাবাদে নাইম স্বীকার করেছেন যে সে মোট ১,২৩,০০০ (এক লক্ষ তেইশ হাজার) টাকা লুট করেছে। লুট করা টাকা দিয়ে সে মোহাম্মদপুর থেকে একটি টিভি ও একটি ফ্রিজ কিনেছিলেন, যা ইতোমধ্যে উদ্ধার করা হয়েছে।\nঢাকার কারওয়ান বাজার রেললাইন এলাকা থেকে গ্রেপ্তারকৃত মো. সোহেল রানার বিরুদ্ধে মাদকসহ অন্যান্য আইনে ঢাকার বিভিন্ন থানায় ১৩টি মামলা রয়েছে। একই এলাকা থেকে গ্রেপ্তারকৃত মো. শফিকুল ইসলামের বিরুদ্ধে অতীতে অগ্নিসংযোগ ও ককটেল বিস্ফোরণের সঙ্গে জড়িত থাকার অভিযোগে দুটি মামলা রয়েছে। গ্রেপ্তারকৃত অন্যান্যদের প্রাথমিক জিজ্ঞাসাবাদ চলছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amdokqhf5vomw",
    "title": "৩০ লাখ টাকা চাঁদা না পেয়ে গভীর রাতে ককটেল বিস্ফোরণ",
    "publication_date": "2025-12-22T10:54:00+06:00",
    "keywords": "আমার-দেশ,শরীয়তপুর",
    "body": "শরীয়তপুরে ৩০ লাখ টাকা চাঁদা না পেয়ে গভীর রাতে বোমা (ককটেল) বিস্ফোরণ ঘটিয়ে বাড়িতে হামলা, ভাঙচুর ও ভয়ভীতি প্রদর্শনের অভিযোগ উঠেছে একটি প্রতিপক্ষের বিরুদ্ধে।\nএ ঘটনায় ৫ জনের নাম উল্লেখ করে অজ্ঞাত আরো ৫ থেকে ৭ জনকে আসামি করে থানায় মামলা দায়ের করেছে ভুক্তভোগী পরিবার। ঘটনাটি ঘটে শনিবার (২০ ডিসেম্বর) গভীর রাতে শরীয়তপুর সদর উপজেলার শৌলপাড়া ইউনিয়নের গয়ঘর খলিফা কান্দি এলাকায়। এ ঘটনায় রোববার (২১ ডিসেম্বর) রাতে শরীয়তপুর সদর পালং মডেল থানায় মামলা করা হয়।\nমামলা ও স্থানীয় সূত্রে জানা যায়, শনিবার রাত আনুমানিক আড়াইটার দিকে ১০ থেকে ১২ জনের একটি দল দেশীয় অস্ত্র ও বোমা (ককটেল) নিয়ে আলাউদ্দিন বেপারীর বাড়িতে হামলা চালায়। এ সময় তারা বাড়ির উঠোনে একাধিক ককটেল বিস্ফোরণ ঘটিয়ে এলাকায় আতঙ্ক সৃষ্টি করে। পরে একটি টিনের ঘর, ‘আরিশ এগ্রো’ নামে একটি প্রতিষ্ঠানের সাইনবোর্ড পিটিয়ে ও কুপিয়ে ভাঙচুর করে। হামলাকারীরা চারটি ফলগাছও কেটে ফেলে বলে অভিযোগ রয়েছে।\nমামলায় নাম উল্লেখ করা আসামিরা হলেন—গয়ঘর খলিফা কান্দি এলাকার বিল্লাল হাওলাদার (৪২), হারুন অর-রশিদ হাওলাদার (৫৫), বিলদেওনিয়া এলাকার আতাহার মাদবর (৩৮), আলমাছ মাদবর (৪০) ও মোতাচ্ছের মাদবর (৪২)।\nভুক্তভোগী আলাউদ্দিন বেপারীর মেয়ে সাদিয়া ইসলাম এনি বলেন, রাত আড়াইটার দিকে ওয়াশরুমে যেতে ঘর থেকে বের হই। তখন বিল্লাল, হারুন অর-রশিদ, আতাহার, আলমাছ ও মোতাচ্ছেরসহ কয়েকজনকে আমাদের উঠোনে স্পষ্ট দেখতে পাই। তারা বোমা নিক্ষেপ করে এবং রামদা, ছ্যানদা, লোহার রড ও লাঠি দিয়ে বাড়িঘর ভাঙচুর করে। আমি চিৎকার করলে পরিবারের সবাই বের হয়ে আসে। পরে ৯৯৯-এ ফোন দিলে পুলিশ ঘটনাস্থলে আসে।\nস্থানীয় বাসিন্দা আব্দুল খালেক হাওলাদার বলেন, রাতে বিকট শব্দে ঘুম ভেঙে যায়। পরে জানতে পারি আলাউদ্দিনের বাড়িতে বোমা হামলা হয়েছে। এলাকায় ভয় ছড়িয়ে পড়ে।\nভুক্তভোগী আলাউদ্দিন বেপারী অভিযোগ করে বলেন, আমি আমার জমিতে পেঁপে বাগান ও একটি ফার্ম করার জন্য মাটি ভরাট করছিলাম। এতে ক্ষুব্ধ হয়ে বিল্লাল হাওলাদারসহ কয়েকজন আমার কাছে ৩০ লাখ টাকা চাঁদা দাবি করে। আমি টাকা দিতে অস্বীকার করলে আমার এক শ্রমিককে মারধর করা হয়। এরপরই গভীর রাতে বোমা হামলা চালানো হয়। এখনো আমাকে বিভিন্নভাবে হুমকি দেওয়া হচ্ছে। আমি এর সুষ্ঠু বিচার চাই।\nঅন্যদিকে অভিযুক্তদের বাড়িতে গিয়ে কাউকে পাওয়া যায়নি। তবে বিল্লাল হাওলাদারের বোন নাছিমা বেগম পাল্টা অভিযোগ করে বলেন, জমি নিয়ে আমাদের সঙ্গে আলাউদ্দিনের বিরোধ আছে। আমরা শুধু বলেছিলাম জমি মাপঝোক ছাড়া এস্কেভেটর না লাগাতে। তারা নিজেরাই ঘটনা ঘটিয়ে এখন আমাদের ওপর দোষ চাপাচ্ছে।\nএ বিষয়ে পালং মডেল থানার ভারপ্রাপ্ত কর্মকর্তা (ওসি) শাহ আলম বলেন, ঘটনাস্থল থেকে ককটেল সদৃশ বস্তু উদ্ধার করা হয়েছে। জমি সংক্রান্ত বিরোধের বিষয়টিও জানা গেছে। লিখিত অভিযোগের ভিত্তিতে মামলা গ্রহণ করা হয়েছে। তদন্ত শেষে আইনগত ব্যবস্থা নেওয়া হবে।\nঘটনার পর থেকে এলাকায় থমথমে পরিস্থিতি বিরাজ করছে। স্থানীয়রা দ্রুত হামলাকারীদের গ্রেপ্তার ও দৃষ্টান্তমূলক শাস্তির দাবি জানিয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/job/amdyjjud7xv71",
    "title": "ইসলামী বিশ্ববিদ্যালয়ে ২৪ পদে চাকরি",
    "publication_date": "2025-12-22T10:51:16+06:00",
    "keywords": "আমার-দেশ,চাকরি,ইসলামী-বিশ্ববিদ্যালয়",
    "body": "ইসলামী বিশ্ববিদ্যালয় বিভিন্ন বিভাগে সহযোগী ও সহকারী অধ্যাপক এবং প্রভাষকসহ ২৪টি পদে নিয়োগের বিজ্ঞপ্তি প্রকাশ করেছে। আবেদনের শেষ তারিখ ৭ জানুয়ারি।\nচাকরির বিবরণ\n১. পদের নাম: সহযোগী অধ্যাপক\nবিভাগ ও পদসংখ্যা\nল’ অ্যান্ড ল্যান্ড অ্যাডমিনিস্ট্রেশন: ০১\nরাষ্ট্রবিজ্ঞান: ০২\nফোকলোর অ্যান্ড সোশ্যাল স্টাডিজ: ০১\nডেভেলপমেন্ট স্টাডিজ: ০১\nসোশ্যাল ওয়েলফেয়ার: ০২\nবায়োমেডিকেল ইঞ্জিনিয়ারিং: ০১\nফার্মেসি: ০১\nএনভায়রনমেন্টাল সায়েন্স অ্যান্ড জিওগ্রাফি: ০১\nট্যুরিজম অ্যান্ড হসপিটালিটি ম্যানেজমেন্ট: ০২\nমার্কেটিং: ০২\nহিউম্যান রিসোর্স ম্যানেজমেন্ট: ০২\nবেতন স্কেল: ৫০,০০০-৭১,২০০ টাকা (গ্রেড-৪)\n২. পদের নাম: সহকারী অধ্যাপক\nবিভাগ ও পদসংখ্যা:\nকমিউনিকেশন অ্যান্ড মাল্টিমিডিয়া জার্নালিজম: ০২\nফিজিক্যাল এডুকেশন অ্যান্ড স্টোর্টস সায়েন্স: ০২\nবেতন স্কেল: ৩৫,৫০০-৬৭,০১০ টাকা (গ্রেড-৬)\n৩. পদের নাম: প্রভাষক\nবিভাগ ও পদসংখ্যা:\nফিন্যান্স অ্যান্ড ব্যাংকিং: ০২\nবেতন স্কেল: ২২,০০০-৫৩,০৬০ টাকা (গ্রেড-৯)\nআবেদনের নিয়ম\nপ্রয়োজনীয় কাগজপত্র ও আবেদন ফরম রেজিস্ট্রার, ইসলামী বিশ্ববিদ্যালয়, কুষ্টিয়া (অফিস চলাকালে) বরাবর জমা দিতে হবে।\nআবেদনের শেষ তারিখ: ৭ জানুয়ারি\nআবেদন ফরম, নিয়োগের শর্ত ও অন্যান্য প্রয়োজনীয় তথ্য ইসলামী বিশ্ববিদ্যালয়ের ওয়েবসাইটে (www.iu.ac.bd) পাওয়া যাবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdlmjerbxwsz",
    "title": "মার্ক কার্নি ও বাংলাদেশের রাজনৈতিক সংস্কৃতি",
    "publication_date": "2025-12-22T10:49:19+06:00",
    "keywords": "রাজনীতি",
    "body": "সংসদীয় ধারার রাজনীতিতে সাধারণত দলই মুখ্য, ব্যক্তি সেখানে গৌণ। দীর্ঘদিন ধরে প্রাতিষ্ঠানিক রাজনীতিতে এটাই স্বীকৃত বাস্তবতা। তবে ইতিহাস বলে, কিছু সময় আসে যখন ব্যক্তি তার গুণ, দক্ষতা ও নৈতিক অবস্থানের মাধ্যমে দলীয় সীমানা অতিক্রম করে জনমানুষের আস্থা অর্জন করেন। তখন তিনি আর শুধু একটি দলের নেতা থাকেন না; হয়ে ওঠেন রাজনৈতিক পরিবর্তন ও জাতীয় চেতনার প্রতীক। সাম্প্রতিক সময়ে কানাডার রাজনীতিতে মার্ক কার্নির উত্থান সেই বাস্তবতারই একটি দৃষ্টান্ত—যার তাৎপর্য শুধু কানাডার জন্য নয়, বাংলাদেশের মতো দেশের রাজনৈতিক ভবিষ্যৎ ভাবনার ক্ষেত্রেও প্রাসঙ্গিক।\nমার্ক কার্নি কোনো পেশাদার রাজনীতিক নন। রাজনীতিতে আসার আগে তার পরিচয় ছিল একজন অর্থনীতিবিদ ও নীতিনির্ধারক হিসেবে, যিনি সংকটকালে গুরুত্বপূর্ণ দায়িত্ব পালনের অভিজ্ঞতা অর্জন করেছেন। ব্যাংক অব কানাডা এবং পরে একমাত্র বিদেশি হিসেবে ব্যাংক অব ইংল্যান্ডের গভর্নরের দায়িত্ব পালনকালে তিনি এমন এক ধরনের নেতৃত্বের দৃষ্টান্ত স্থাপন করেন, যেখানে ব্যক্তিগত জনপ্রিয়তার চেয়ে প্রাতিষ্ঠানিক আস্থা, স্থিতিশীলতা ও দীর্ঘমেয়াদি সিদ্ধান্তকে অগ্রাধিকার দেওয়া হয়েছে। এই অভিজ্ঞতা তাকে প্রচলিত রাজনৈতিক বক্তৃতা ও তাৎক্ষণিক প্রতিশ্রুতিনির্ভর রাজনীতির বাইরে একটি ভিন্ন অবস্থানে দাঁড় করিয়েছে।\nসাম্প্রতিক সময়ে কানাডার ক্ষমতাসীন লিবারেল পার্টি নানা রাজনৈতিক ও সামাজিক চাপে ছিল। দীর্ঘদিনের শুভাকাঙ্ক্ষী ও প্রতিবেশী বন্ধুরাষ্ট্র যুক্তরাষ্ট্র হঠাৎ করে কানাডার ওপর অতিরিক্ত ট্যারিফ আরোপ করলে দেশটির রাজনীতি এবং অর্থনীতিতে বিরূপ প্রতিক্রিয়া সৃষ্টি হয়। রাষ্ট্র-থেকে-রাষ্ট্র সম্পর্কে এই ফাটল দুই দেশের জনসাধারণের মধ্যে ক্ষোভ, হতাশা ও বিশ্বাসভঙ্গের অনুভূতি তৈরি করে। যদিও যুক্তরাষ্ট্রের সাধারণ জনগণ তাদের সরকারপ্রধানের এই সিদ্ধান্তে মর্মাহত হন এবং কানাডার মানুষের প্রতি প্রকাশ্যে সহমর্মিতা জানান। এর পাশাপাশি জীবনযাত্রার ব্যয় বৃদ্ধি, আবাসন সংকট, অভিবাসন ও জলবায়ু নীতির মতো ইস্যুতেও লিবারেল পার্টির ওপর জন-আস্থার চাপ ক্রমেই বাড়ছিল।\nএই প্রেক্ষাপটে জাস্টিন ট্রুডোর রাজনীতি থেকে সরে দাঁড়ানো এবং মার্ক কার্নির নেতৃত্বে দলের হাল ধরা লিবারেল পার্টির জন্য শুধু মুখ বদলের ঘটনা ছিল না; বরং এটি ছিল বিশ্বাসযোগ্যতা পুনর্গঠনের একটি প্রয়াস। লক্ষণীয় যে, কার্নির প্রতি সমর্থন অনেক ক্ষেত্রেই দলীয় সীমা অতিক্রম করেছে। সরকার গঠনের পর দুজন বিরোধীদলীয় সাংসদ ফ্লোর ক্রসিং করে লিবারেল শিবিরে যোগ দেন, যা রাজনৈতিকভাবে তাৎপর্যপূর্ণ ইঙ্গিত বহন করে। সাম্প্রতিক জরিপে দেখা যাচ্ছে, ৫৫ শতাংশ মানুষ মার্ক কার্নিকে পছন্দ করছেন, যেখানে লিবারেল পার্টির প্রতি সমর্থন রয়েছে মাত্র ৪০ শতাংশের। অর্থাৎ তিনি এককভাবে তার দলের তুলনায় প্রায় ১৫ শতাংশ বেশি জনপ্রিয়তা অর্জন করেছেন। এই বাস্তবতা ইঙ্গিত দেয়—মানুষ তাকে রাজনৈতিক পরিচয়ের আগে ব্যক্তি হিসেবে দেখছে; তার দক্ষতা, সততা ও সিদ্ধান্ত গ্রহণের সক্ষমতার ভিত্তিতেই এই গ্রহণযোগ্যতা তৈরি হয়েছে।\nএই জায়গা থেকেই নেতৃত্বের গুণগত প্রশ্নটি সামনে আসে। যখন কোনো দলের শীর্ষ নেতৃত্ব সৎ, ন্যায়পরায়ণ, যোগ্য ও দেশপ্রেমিক হওয়ার পাশাপাশি দুর্নীতিমুক্ত, মানবিক এবং বিচক্ষণ হন, তখন তার প্রভাব শুধু উপরের স্তরে সীমাবদ্ধ থাকে না। নেতৃত্বের সেই মান ধীরে ধীরে দলীয় কাঠামোর ভেতরে প্রবাহিত হয়। নেতা ও কর্মী নির্বাচনের প্রক্রিয়া যখন যোগ্যতা, দক্ষতা এবং সততার ভিত্তিতে পরিচালিত হয়, তখন দল নিজেই সৎ ও সক্ষম মানুষকে আকৃষ্ট করে। মানুষ জানে, সেখানে তাদের যোগ্যতার মূল্যায়ন হবে। এই প্রক্রিয়ার মধ্য দিয়েই দলীয় গণ্ডির ভেতরে স্বচ্ছতা, জবাবদিহি ও গণতান্ত্রিক মূল্যবোধের চর্চা গড়ে ওঠে, যা একসময় রাষ্ট্রের সামগ্রিক রাজনৈতিক আচরণে প্রতিফলিত হয়।\nবাংলাদেশের রাজনৈতিক বাস্তবতায় এই প্রশ্নটি আরো জটিল। সাম্প্রতিক বছরগুলোয় দেখা যাচ্ছে, অনেক ভোটার দলীয় পরিচয়ের বাইরে নেতৃত্বের ব্যক্তিগত চরিত্র, ভাষা ও আচরণের দিকে বেশি মনোযোগ দিচ্ছেন; কিন্তু সেই প্রত্যাশা রাজনৈতিক প্রক্রিয়ায় কার্যকরভাবে প্রতিফলিত হওয়ার সুযোগ খুব সীমিত। এখানে দল ও ব্যক্তির সম্পর্ক প্রায়ই এমনভাবে গড়ে উঠেছে, যেখানে ব্যক্তি দলীয় কাঠামোর বাইরে স্বাধীনভাবে বিকশিত হতে পারেন না, কিংবা দল ব্যক্তিকে শুধু নিজের প্রয়োজনে ব্যবহার করে। এর ফলে নেতৃত্বের গুণগত পরিবর্তনের বদলে রাজনীতিতে ক্ষমতার পুনরাবৃত্তি ঘটে।\nদীর্ঘদিন দলীয় রাজনীতির সঙ্গে যুক্ত কর্মীদের সঙ্গে কথা বললে বোঝা যায়, অনেক ক্ষেত্রে যোগ্যতা বা সততার চেয়ে আনুগত্যই অগ্রাধিকার পায়, যা নেতৃত্বের স্বাভাবিক বিকাশকে বাধাগ্রস্ত করে। রাজনৈতিক বিরোধিতা নীতিগত অবস্থানের বদলে প্রায়ই ব্যক্তিগত শত্রুতায় রূপ নেয়। ভিন্নমত ও বিতর্কের প্রতি অসহিষ্ণুতা এমন পর্যায়ে পৌঁছেছে যে, সংযত বিরোধিতাও অনেক সময় আক্রমণাত্মক ভাষায় প্রকাশ পায়। ফলে প্রতিপক্ষ রাজনৈতিক দলের প্রতি সহিষ্ণুতা, বিরোধিতার ভাষায় সংযম এবং ক্ষমতার ব্যবহারে দায়িত্ববোধ—এসব রাজনৈতিক সংস্কৃতির অংশ হয়ে উঠতে পারেনি।\nএই প্রেক্ষাপটে বাংলাদেশের আসন্ন রাজনৈতিক সময়পর্ব বিশেষভাবে গুরুত্বপূর্ণ। সম্ভাব্য জোটনেতা ও প্রধানমন্ত্রী হওয়ার আলোচনায় থাকা ব্যক্তিত্ব—তারেক রহমান, ডা. শফিকুর রহমান কিংবা নাহিদ ইসলামের মতো নেতারা নিজেদের নেতৃত্বের ধরন কীভাবে রূপান্তর করবেন এবং দলকে কী ধরনের ইতিবাচক দিকনির্দেশনা দেবেন, তার ওপরই দেশের নিকট ভবিষ্যতের সম্ভাবনা কিংবা শঙ্কা নির্ভর করছে। প্রশ্নটি ব্যক্তিকে ঘিরে নয়; বরং তাদের রাজনৈতিক আচরণ, সহনশীলতা ও দল পরিচালনার দর্শনকে ঘিরে।\nএখানে সাধারণ জনগণ, বিশেষ করে ফ্লোটিং ভোটার ও শ্রমজীবী শ্রেণির ভূমিকা অবহেলা করার সুযোগ নেই। গণতান্ত্রিক ব্যবস্থায় নেতৃত্ব শুধু ওপর থেকে চাপিয়ে দেওয়া কোনো বিষয় নয়। সচেতন অংশগ্রহণ, দায়িত্বশীল রাজনৈতিক সিদ্ধান্ত এবং ক্ষমতার প্রশ্নে নৈতিক অবস্থান—এসবের মধ্য দিয়েই নেতৃত্বের ওপর সমাজের চাপ তৈরি হয় এবং রাজনৈতিক সংস্কৃতির গুণগত পরিবর্তনের বাস্তব সম্ভাবনা তৈরি হয়।\nমার্ক কার্নির অভিজ্ঞতা আমাদের মনে করিয়ে দেয়—রাজনীতি অবধারিতভাবে একই ধরনের থাকবে, এমন নয়। নেতৃত্ব যখন দলীয় স্বার্থের ঊর্ধ্বে ওঠে নৈতিকতা, দক্ষতা ও দায়িত্ববোধকে প্রাধান্য দেয়, তখন দলকেও বদলাতে হয়। সেই বদল ধীরে হলেও তার প্রভাব দীর্ঘস্থায়ী হয়। বাংলাদেশের রাজনৈতিক ভবিষ্যৎও শেষ পর্যন্ত নির্ধারিত হবে এই প্রশ্নের উত্তরে—এই রাজনৈতিক বাস্তবতায় বাংলাদেশ কি শুধু ক্ষমতার ধারাবাহিকতা দেখবে, নাকি নেতৃত্বের গুণগত পরিবর্তনের মধ্য দিয়ে একটি নতুন রাজনৈতিক সংস্কৃতির পথে হাঁটবে?\nলেখক : নির্বাচন ও রাজনৈতিক আচরণবিষয়ক গবেষক\nমেমোরিয়াল ইউনিভার্সিটি অব নিউফাউন্ডল্যান্ড (এমইউএন), কানাডা\naarashed@mun.ca\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amdvvj2sosy3k",
    "title": "কুবিতে শীতার্ত মানুষের পাশে দাঁড়াতে ‘উষ্ণতার দেওয়াল’",
    "publication_date": "2025-12-22T10:47:09+06:00",
    "keywords": "আমার-দেশ,কুমিল্লা-বিশ্ববিদ্যালয়",
    "body": "শীতার্ত ও সুবিধাবঞ্চিত মানুষের পাশে দাঁড়াতে কুমিল্লা বিশ্ববিদ্যালয়ে শিক্ষার্থীদের উদ্যোগে স্থাপন করা হয়েছে ‘উষ্ণতার দেওয়াল’। উদ্যোক্তারা জানান, সমাজের অসহায় মানুষের জন্য উষ্ণতার ব্যবস্থা করা এবং সহমর্মিতা ও মানবিক মূল্যবোধকে আরও সুদৃঢ় করাই এর মূল উদ্দেশ্য।\nবৃহস্পতিবার কুমিল্লা বিশ্ববিদ্যালয়ের কিছু শিক্ষার্থী ভিসি বাংলোর সামনের দেয়ালে এ ‘উষ্ণতার দেওয়াল’ স্থাপন করেন।\nতারা জানান, শীত মৌসুমে সমাজের একটি বড়ো অংশ ন্যূনতম উষ্ণতার অভাবে কষ্ট ভোগ করে। অথচ আমাদের অনেকের ঘরেই পড়ে থাকে অতিরিক্ত শীতের কাপড়। সেই বাস্তবতা থেকেই এই উদ্যোগের সূচনা। আয়োজকদের বিশ্বাস, একজন মানুষের অপ্রয়োজনীয় একটি শীতের পোশাকই হতে পারে আরেকজন মানুষের শীত নিবারণের একমাত্র ভরসা।\nএই মানবিক কর্মসূচির মাধ্যমে কুমিল্লা বিশ্ববিদ্যালয়ের শিক্ষক, শিক্ষার্থী, কর্মকর্তা-কর্মচারীসহ সংশ্লিষ্ট সকলকে নিজ নিজ অবস্থান থেকে মানবতার হাত বাড়িয়ে দেওয়ার আহ্বান জানানো হয়েছে। যারা বর্তমানে ক্যাম্পাসে অবস্থান করছেন, তাদের স্বতঃস্ফূর্তভাবে অতিরিক্ত শীতের কাপড় দান করার অনুরোধ জানান। পাশাপাশি শীতকালীন ছুটির কারণে যারা বাড়িতে অবস্থান করছেন, তাদের প্রতিও আহ্বান জানানো হয়েছে, বন্ধ শেষে ক্যাম্পাসে ফিরে এসে এই মহৎ উদ্যোগে অংশগ্রহণ করার জন্য।\nতারা আরো জানান, মানবতার কোনো বিকল্প নেই। সমাজে বৈষম্য কমিয়ে আনা এবং অসহায় মানুষের মুখে হাসি ফোটাতে এ ধরনের উদ্যোগ অত্যন্ত গুরুত্বপূর্ণ। ‘উষ্ণতার দেওয়াল’ শুধু একটি দেয়াল নয়; এটি ভালোবাসা, সহমর্মিতা ও সামাজিক দায়বদ্ধতার প্রতীক।\nএ বিষয়ে বিশ্ববিদ্যালয়ের ব্যবস্থাপনা শিক্ষা বিভাগের শিক্ষার্থী মোহাম্মদ রাহিম বলেন, শীত মৌসুমে সমাজের অসহায় মানুষ ন্যূনতম উষ্ণতার অভাবে কষ্ট পায়। অথচ আমাদের অনেকের ঘরে অতিরিক্ত শীতের কাপড় রয়েছে। সেই ভাবনা থেকেই ‘উষ্ণতার দেওয়াল’ উদ্যোগ। এটি শুধু কাপড় দানের কর্মসূচি নয়, বরং মানবতা ও সহমর্মিতার প্রতীক। সবাইকে নিজ নিজ অবস্থান থেকে এগিয়ে আসার আহ্বান জানাই, যেন অসহায় মানুষের জীবনে সামান্য হলেও উষ্ণতা ছড়িয়ে দিতে পারি।\nএই উদ্যোগকে আরো বিস্তৃত ও সফল করতে সকলের সার্বিক সহযোগিতা ও দোয়া কামনা করেছেন উদ্যোক্তারা। যেন সমাজের অসহায় মানুষের জীবনে সামান্য হলেও উষ্ণতা ছড়িয়ে দেওয়া যায়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdiytoxi02r9",
    "title": "রাজনীতির যে ধারা ভাঙতে চেয়েছিলেন শহীদ ওসমান হাদি",
    "publication_date": "2025-12-22T10:42:03+06:00",
    "keywords": "শরিফ-ওসমান-হাদি",
    "body": "লাখ লাখ মানুষ অশ্রুসিক্ত নয়নে শহীদ ওসমান হাদিকে বিদায় জানাল। কোনো কোনো সূত্র অনুযায়ী এই সংখ্যাটা ১০ লক্ষাধিক! স্বাধীন বাংলাদেশের ইতিহাসে কোনো জানাজায় এত মানুষের সমাগম বিরল। বয়োজ্যেষ্ঠদের অনেকে বলছেন, সংখ্যার দিক থেকে এই জনসমুদ্রের সঙ্গে একমাত্র তুলনা করা যায় শহীদ রাষ্ট্রপতি জিয়াউর রহমানের জানাজার সঙ্গে।\nপ্রসঙ্গক্রমে, শহীদ জিয়ার নাম আসায় আফসোসটা আরেকটু বেড়ে গেল। কারণটা হলো শহীদ জিয়ার গড়া দল বিএনপির অনলাইন অ্যাকটিভিস্ট হিসেবে নিজেদের পরিচয় দেয়, এ রকম অনেক আইডি থেকে কয়েক মাসে শহীদ ওসমান হাদিকে নিয়ে বিভিন্ন সময় নানা কটূক্তি করা হয়েছে। তাকে ‘পথশিশু’, ‘মব সৃষ্টিকারী’, ‘ডেভিল’সহ বিভিন্ন কুৎসিত শব্দ ব্যবহার করে আক্রমণ করা হয়েছে। হাদি গুলিবিদ্ধ হওয়ার পর তারা কিছুটা সহানুভূতি দেখালেও দাফনের সঙ্গে সঙ্গে তাদের অনেকে সেই পুরোনো শব্দের আক্রমণে ফিরে গেছেন। শহীদ ওসমান হাদির জনপ্রিয়তা প্রসঙ্গে প্রায় লাখের কাছাকাছি ফেসবুক ফলোয়ার আছে—এমন একজন বিএনপিপন্থি অ্যাকটিভিস্ট মন্তব্য করেছেন, ‘জনি সিন্স তো বাংলাদেশে ব্যাপক জনপ্রিয়। বাংলাদেশের প্রতিটি সেক্স স্টার্ভ তরুণ জনি সিন্স হতে চায়।’\nজনি সিন্স একজন পর্নো সিনেমার অভিনেতা। একজন তরুণ রাজনৈতিক নেতা, যিনি বিকল্পধারার রাজনীতি করার স্বপ্ন দেখতেন, সন্ত্রাস-চাঁদাবাজি এবং দলীয় লেজুড়বৃত্তির বাইরে গিয়ে ইনসাফের বাংলাদেশ গড়ার স্বপ্ন দেখতেন, তার প্রতি এই গোষ্ঠীর এত ক্ষোভের কারণ কী? শুধু তাই নয়, হাদি তার কোনো বক্তব্যে কার্যক্রম নিষিদ্ধ আওয়ামী লীগ ছাড়া বাংলাদেশের আর কোনো রাজনৈতিক দল সম্পর্কে কোনো ধরনের কটূক্তি করেননি। এমনকি আওয়ামী লীগের মধ্যে যারা অপরাধ করেনি, সেসব মানুষের ইনসাফের পক্ষেও তিনি কথা বলতেন। তাই এটাকে তার প্রতি নিছক রাজনৈতিক প্রতিহিংসা কিংবা তার প্রতি বিদ্বেষ পোষণকারীদের অজ্ঞতা বলে সম্পূর্ণরূপে ব্যাখ্যা করা যাচ্ছে না। এর সঙ্গে বাংলাদেশের রাজনীতি-কাঠামো এবং রাজনৈতিক কর্মীদের মনোভাব আমলে না নিলে ওসমান হাদির প্রতি এই বিদ্বেষকে যৌক্তিকভাবে বোঝাপড়া করা সম্ভব নয়।\n২০১৪ সালের ৫ জানুয়ারির ভোটারবিহীন নির্বাচনের আগ পর্যন্ত বাংলাদেশে আওয়ামী লীগ-বিএনপি এই দ্বিদলীয় বন্দোবস্ত বিদ্যমান ছিল। স্বাধীন বাংলাদেশের ইতিহাসে সবচেয়ে বেশি সময় ধরে শাসন ক্ষমতায় থাকা এই দুটি দল মূলত পরিবারতন্ত্রের চর্চা করেছে। দীর্ঘ সময় ধরে বাংলাদেশের রাজনৈতিক স্তরবিন্যাস ছিল অনেকটা ইউরোপের মধ্যযুগীয় সামন্ততন্ত্রের মতো।\nমধ্যযুগে ইউরোপে সব মানুষকে সমান বলে বিবেচনা করা হতো না। সমাজ মোটামুটি তিনটা স্তরে বিন্যস্ত ছিল। শুরুতেই ছিল রাজপরিবার। এরপরের স্তরেই ছিলেন সমাজের অভিজাত শ্রেণির মানুষ। তারা মূলত জমিদার, সামরিক অফিসার এবং আমলা। সবচেয়ে নিচের স্তরে ছিলেন প্রজারা বা ফিউডাল সার্ফরা। এখানে প্রসঙ্গক্রমে উল্লেখ্য, এই তিনটি স্তর ছাড়াও আরেকটি স্তর ছিল। সেটি হলো যাজক সম্প্রদায় বা ক্লারজি। তারা রাজপরিবারের পরই সবচেয়ে বেশি ক্ষমতা এবং অর্থনৈতিক সুবিধা উপভোগ করতেন। তবে বাংলাদেশের রাজনৈতিক স্তরবিন্যাসের প্রেক্ষাপটে ক্লারজি বা মোল্লাতন্ত্রের আলাপ প্রাসঙ্গিক নয়।\nবাংলাদেশে আওয়ামী লীগ এবং বিএনপিদলীয় প্রধান নির্বাচনের ক্ষেত্রে পুরোপুরি পরিবারতান্ত্রিক। বাংলাদেশের রাজনীতির মিড বা আপার মিড লেভেলের নেতৃত্ব আসলে রাজনৈতিক এলিট বা অভিজাতদের হাতে। একজন সাধারণ মানুষের পক্ষে নিজের মেধা, যোগ্যতা, সাহস এবং পরিশ্রম দিয়ে সেখানে দলীয় প্রধানের পদে পৌঁছানো প্রায় অসম্ভব।\nএই অসম্ভব কাজটা শহীদ ওসমান হাদি করতে চেয়েছিলেন। তিনি নিজের চেয়ে অনেক বেশি হেভিওয়েট একজন রাজনৈতিক প্রতিপক্ষের বিরুদ্ধে নির্বাচন করার সিদ্ধান্ত নিয়েছিলেন। পুরো নির্বাচনি এলাকা হেঁটে তিনি গণসংযোগ করতেন। মানুষের সঙ্গে কুশলবিনিময় করতেন। নির্বাচনে কালো টাকা এবং পেশিশক্তির ওপর নির্ভর না করে তিনি ক্রাউড ফান্ডিং এবং জনতার ভালোবাসার ওপরেই আস্থা রেখেছিলেন। শেষ পর্যন্ত তিনি জিততে পারতেন কি না—সেটি তর্কসাপেক্ষ এবং এই মুহূর্তে অপ্রাসঙ্গিক। তবে তিনি যে জনগণের মধ্যে ব্যাপক সাড়া ফেলতে পেরেছিলেন, এ ব্যাপারে সন্দেহের অবকাশ নেই। কোটি কোটি টাকা ছাড়াও যে নির্বাচন করা যায়, এই ধারা ভেঙে দিতে যাচ্ছিলেন ওসমান হাদি, যা বড় ধরনের চ্যালেঞ্জ হয়ে দাঁড়িয়েছিল প্রচলিত ঘুণে ধরা রাজনীতির সামনে।\nওসমান হাদির এই ব্যতিক্রমধর্মী রাজনীতি আসলে বাংলাদেশে এতকাল ধরে চলে আসা সামন্ততান্ত্রিক রাজনীতির ভিত নাড়িয়ে দিয়েছিল। হাদির কর্মকাণ্ডে উদ্বুদ্ধ হয়ে যদি বাংলাদেশের উচ্চশিক্ষিত, মধ্যবিত্ত, সৎ এবং রক্ষণশীল যুবক-যুবতীরা যদি দলে দলে রাজনীতিতে যোগদান করেন, সেটা বাংলাদেশের রাজনৈতিক সংস্কৃতিকে পুরোপুরি বদলে দিতে পারে। এই ভয়টা পুরোনো অভিজাতদের মধ্যে হাদি ভালোভাবেই ঢোকাতে পেরেছিলেন।\nযেসব দলীয় অ্যাকটিভিস্টরা হাদির বিরুদ্ধে বুলিংয়ে নেমেছিল, তার মূলত রাজনৈতিক দলগুলোর লাঠিয়াল বা ভাড়াটে। ছাত্র সংগঠনসহ তাদের বিভিন্ন অঙ্গসংগঠনও আসলে দলীয় লাঠিয়ালের ভূমিকা পালন করে। নইলে ৩৮ বছর বয়সে একজন মানুষ কীভাবে ছাত্রনেতা হতে পারেন?\nশহীদ হাদি সামান্য একজন প্রজা থেকে জননেতা হতে চেয়েছিলেন। কিন্তু সামন্ততান্ত্রিক বাংলাদেশি রাজনীতিতে জননেতার পদটা শুধু এলিটরাই অলংকরণ করতে পারেন। হাদি এই ‘ধৃষ্টতা’ দেখানোর হিম্মত করেছিলেন বলে ভার্চুয়াল লাঠিয়ালরা তির্যক মন্তব্য করে তার জনপ্রিয়তাকে পর্নো অভিনেতার সঙ্গে তুলনা করে তাকে উপহাস করছেন। এই ভার্চুয়াল লাঠিয়ালরা কিন্তু চাইলেও তাদের মালিকদের মতো অভিজাত হতে পারবেন না। হাদি প্রকারান্তরে তাদের পক্ষেই লড়াই করেছেন। কিন্তু দলান্ধতার রঙিন চশমা পরে থাকায় তারা সেটি বুঝতে পারলেন না। আফসোস!\nএখন পাল্টা প্রশ্ন হলো, ওসমান হাদি কি ব্যর্থ? বাংলাদেশে কি আর কোনো দিন রাজনৈতিক সামন্তবাদের বলয় থেকে বের হয়ে আসতে পারবে না? তাহলে শহীদ ওসমান হাদির জানাজায় এই লাখো মানুষের জনসমুদ্র আসলে কীসের আলামত? এটা কি শুধুই আবেগী জনতার ঢল? এই প্রশ্নের উত্তর আমাদের খুঁজতে হবে।\nওসমান হাদির শাহাদতের পর একটি স্লোগান ভাইরাল হয়েছে, ‘আমরা সবাই হাদি হব’। মানুষ কেন হাদি হতে চাচ্ছে? মানুষের হাদি হয়ে ওঠা মূলত রাজনৈতিক সামন্ততন্ত্র ভেঙে প্রজা থেকে নাগরিক হয়ে ওঠার আলামত। ধারণা করা হচ্ছে, আসন্ন সংসদ নির্বাচনে প্রায় এক-তৃতীয়াংশ ভোটার জীবনে প্রথমবারের মতো কোনো অবাধ, সুষ্ঠু এবং নিরপেক্ষ নির্বাচনে ভোট দিতে যাচ্ছেন। এই তরুণ ভোটারদের একটা বড় অংশেরই কোনো বিশেষ রাজনৈতিক দলের প্রতি ধরাবাঁধা আনুগত্য নেই। তারা চিন্তায় অনেকটা স্বাধীন এবং সুইং ভোটার। এদের হাত ধরে চব্বিশের বিপ্লব বা জুলাই গণঅভ্যুত্থান সংঘটিত হয়েছে। তাদের হাদি হতে চাওয়ার এই আকাঙ্ক্ষা আসলে বাংলাদেশে রাজনৈতিক সামন্ততন্ত্রের পতনের ইঙ্গিত দিচ্ছে। প্রশ্ন হলো, বাংলাদেশের রাজনৈতিক অভিজাতরা কি এই পরিবর্তনের গণধ্বনি শুনতে পাচ্ছেন?\nলেখক : পোস্ট ডক্টরাল গবেষক, ইউনিভার্সিটি অব সেন্ট্রাল ফ্লোরিডা, আমেরিকা\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdqm85damjk1",
    "title": "রেকর্ড জয়ে সিরিজ নিউজিল্যান্ডের",
    "publication_date": "2025-12-22T10:41:28+06:00",
    "keywords": "ক্রিকেট",
    "body": "লক্ষ্যটা ছিল বিশাল। জিততে হলে ৪৬২ রান তাড়ায় বিশ্ব রেকর্ড গড়তে হতো ওয়েস্ট ইন্ডিজকে। মাউন্ট মঙ্গানুই টেস্টের শেষ দিনের প্রথম সেশনেই ৫ উইকেট হারানো ক্যারিবীয়দের পক্ষে যেটা ছিল অসম্ভব। হলোও তাই। ১১ রানের মধ্যে ৫ উইকেট হারানো উইন্ডিজ দ্বিতীয় ইনিংসে থামলো ১৩৮ রানে। তাতেই রেকর্ড ৩২৩ রানে বড় জয় পেয়েছে নিউজিল্যান্ড।আর এই জয় টেস্টে রানের হিসেবে ওয়েস্ট ইন্ডিজের বিপক্ষে নিউজিল্যান্ডের সবচেয়ে বড় জয়। আগের রেকর্ড ২৪০, ২০১৭ সালে হ্যামিল্টনে। তিন ম্যাচের সিরিজটা ২-০ ব্যবধানে জিতেছে নিউজিল্যান্ড। এ নিয়ে ক্যারিবীয়দের বিপক্ষে সর্বশেষ পাঁচটি টেস্ট সিরিজই জিতল কিউইরা। ওয়েস্ট ইন্ডিজের কাছে দলটি সর্বশেষ হেরেছে ২০১২ সালে।রান তাড়ায় নেমে দুই ওপেনার জন ক্যাম্পবেল ও ব্রেন্ডন কিং ১৬ ওভারে ৪৩ রান তুলে দিন শেষ করেন। এই জুটি ভাঙে ৮৭ রানে। ৯৬ বলে ৬৭ রান করা কিংকে বিদায় করেন ডাফি। এরপর ক্যাম্পবেলকে ফেরান এজাজ। এরপর রীতিমতো ধ্বংসস্তূপ ওয়েস্ট ইন্ডিজ। বিনা উইকেটে ৮৭ থেকে ১০ ওভারের মধ্যে ৯৮/৫! এরপর দ্বিতীয় সেশনের সেই মন্থর ব্যাটিং। তবে শেষ রক্ষা হয়নি।দ্বিতীয় সেশনে দুটি উইকেট ম্যাচের সমাপ্তি টানেন ডাফি। তাতে সিরিজে তৃতীয়বার ৫ উইকেট পেয়ে যান ৩১ বছর বয়সী পেসার। ম্যাচে ৯ উইকেট নেন ডাফি। ৩ টেস্টে ২৩ উইকেট নেওয়া ডাফিই হয়েছেন সিরিজসেরা। নিউজিল্যান্ডের হয়ে এক টেস্ট সিরিজে এর চেয়ে বেশি উইকেট নিয়েছেন মাত্র দুজন—রিচার্ড হ্যাডলি (৩৩) ও ব্রুস টেলর (২৭)।২-০ ব্যবধানে টেস্ট সিরিজ জেতা নিউজিল্যান্ড এর আগে পাঁচ ম্যাচের টি-টোয়েন্টি সিরিজটা ৩-১ ও ৩ ম্যাচের ওয়ানডে সিরিজটা জিতেছিল ৩-০ ব্যবধানে।সংক্ষিপ্ত স্কোরনিউজিল্যান্ড: ৫৭৫/৮ ডিক্লেয়ার্ড ও ৩০৬/২ ডিক্লেয়ার্ড।ওয়েস্ট ইন্ডিজ: ৪২০ ও ৮০.৩ ওভারে ১৩৮ (কিং ৬৭, ক্যাম্পবেল ১৬; ডাফি ৫/৪২, প্যাটেল ৩/২৩)।ফল: নিউজিল্যান্ড ৩২৩ রানে জয়ী।সিরিজ: ৩-ম্যাচ সিরিজে নিউজিল্যান্ড ২-০ ব্যবধানে জয়ী।ম্যান অব দ্য ম্যাচ: ডেভন কনওয়েম্যান অব দ্য সিরিজ: জ্যাকব ডাফি\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/dhaka/amde7rzpinysk",
    "title": "ফরিদপুর-১ আসনে ৭ বিএনপি নেতাকর্মীর বহিষ্কারাদেশ প্রত্যাহার",
    "publication_date": "2025-12-22T10:39:26+06:00",
    "keywords": "আমার-দেশ,ফরিদপুর",
    "body": "ফরিদপুরে বহিষ্কারাদেশ প্রত্যাহার করে ৭ নেতাকর্মীর সাংগঠনিক দায়িত্ব ফিরিয়ে দিয়েছে বিএনপি। রোববার জেলা বিএনপির আহ্বায়ক সৈয়দ মোদারেরস আলী ইছা ও সদস্য সচিব একেএম কিবরিয়া স্বপন স্বাক্ষরিত বিজ্ঞপ্তিতে এই সিদ্ধান্ত জানানো হয়।\nবিজ্ঞপ্তিতে উল্লেখ করা হয়, দলীয় সিদ্ধান্ত অনুযায়ী সংশ্লিষ্ট নেতাদের বিরুদ্ধে পূর্বে জারিকৃত বহিষ্কারাদেশ প্রত্যাহার করা হলো এবং তাদের পূর্বের দায়িত্ব পুনর্বহাল করা হলো। যাদের বহিষ্কারাদেশ প্রত্যাহার করে দায়িত্ব ফিরিয়ে দেওয়া হয়েছে তারা হলেন, বোয়ালমারী উপজেলার সাতৈর ইউনিয়ন বিএনপির সাবেক সাধারণ সম্পাদক মো. রাফিউল আলম মিন্টু, মধুখালী উপজেলার রায়পুর ইউনিয়ন বিএনপির সাবেক সভাপতি আব্দুল মালেক নান্নু, সাবেক সাংগঠনিক সম্পাদক আবু জাফর সরদার, ৭ নং ওয়ার্ড বিএনপির সাবেক সভাপতি কাজী সিরাজুল ইসলাম, মধুখালী উপজেলার বিএনপির সদস্য আরিফুল ইসলাম, নওপাড়া ইউনিয়ন বিএনপির সাবেক সহ-সভাপতি আবু বকর ছিদ্দিক, জাহাপুর ইউনিয়ন বিএনপির সাবেক সহ-সভাপতি আজাদ খান।\nবিজ্ঞপ্তিতে আরো সতর্ক করে বলা হয়, ভবিষ্যতে কেউ দলীয় শৃঙ্খলা ভঙ্গ করলে তার বিরুদ্ধে কঠোর সাংগঠনিক ব্যবস্থাগ্রহণ করা হবে। বহিষ্কৃত নেতাদের পুনর্বাসন ও পুনরায় দায়িত্ব প্রদানকে কেন্দ্র করে ফরিদপুর জেলা বিএনপির রাজনীতিতে নতুন করে আলোচনা-সমালোচনার জন্ম দিয়েছে। তৃণমূলের একাংশ বিষয়টিকে ইতিবাচকভাবে দেখলেও, আরেক অংশ দলীয় শৃঙ্খলার পরিপন্থি হিসেবে মনে করছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdnsr6oltf9y",
    "title": "ইন্দোনেশিয়ায় আগ্নেয়গিরিতে অগ্ন্যুৎপাত, সতর্কতা জারি",
    "publication_date": "2025-12-22T10:37:53+06:00",
    "keywords": "আমার-দেশ,ইন্দোনেশিয়া",
    "body": "ইন্দোনেশিয়ার পূর্ব জাভা প্রদেশের সেমেরু আগ্নেয়গিরিতে রোববার ভোরে টানা ছয়বার অগ্ন্যুৎপাতের ঘটনা ঘটেছে। এরফলে ছাইয়ের কুণ্ডলী আগ্নেয়গিরিরে শিখর থেকে তিন হাজার ৯৩৭ ফুট উচ্চতা পর্যন্ত ছড়িয়ে পড়ে। রাষ্ট্রীয় সংবাদমাধ্যম আন্তারা নিউজ জানায়, এই আগ্নেয়গিরিটি গত কয়েক বছর ধরে সক্রিয় অবস্থায় রয়েছে। আগ্নেয়গিরিটি বর্তমানে সতর্কতার তৃতীয় স্তর বা লেভেল-৩ পর্যায়ে রয়েছে। খবর বার্তা সংস্থা আনাদোলুর।\nলুমাজাং ও মালাং জেলার সীমানায় অবস্থিত সেমেরুতে স্থানীয় সময় ভোর ৫টা ৪৬ মিনিটে প্রথম অগ্ন্যুৎপাত রেকর্ড করা হয়। লুমাজাংয়ের সেমেরু পর্যবেক্ষণ পোস্টের কর্মকর্তা লিসওয়ান্তো বলেন, অগ্ন্যুৎপাতের সময় আগ্নেয়গিরির চূড়া থেকে প্রায় এক হাজার ২০০ মিটার উঁচু পর্যন্ত ধোঁয়া ও ছাইয়ের দৃশ্য দেখা গেছে।\nইন্দোনেশিয়ার আগ্নেয়গিরি ও ভূতাত্ত্বিক বিপর্যয় প্রশমন কেন্দ্র (পিভিএমবিজি) জনসাধারণকে সতর্ক করে জানায়, সেমেরুর দক্ষিণ-পূর্বাঞ্চলে বেসুক কোবোকান এলাকার ভেতরে চূড়া থেকে ১৩ কিলোমিটার (৮ মাইল) এলাকাজুড়ে সব ধরনের কার্যক্রম থেকে বিরত থাকতে হবে। পাশাপাশি, আগ্নেয়শিলার খণ্ড উড়ে আসার ঝুঁকি থাকায় মূল ক্রেটার থেকে পাঁচ কিলোমিটার (৩.১১ মাইল) ব্যাসার্ধের ভেতর প্রবেশ নিষিদ্ধ ঘোষণা করা হয়েছে।\nপ্রশান্ত মহাসাগরীয় ‘রিং অব ফায়ার’ অঞ্চলের ওপর অবস্থিত ইন্দোনেশিয়ায় ১২০টিরও বেশি সক্রিয় আগ্নেয়গিরি রয়েছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdklpjd2jlxz",
    "title": "আইনশৃঙ্খলা পরিস্থিতি পর্যালোচনায় প্রধান উপদেষ্টার নেতৃত্বে বৈঠক অনুষ্ঠিত",
    "publication_date": "2025-12-22T10:29:54+06:00",
    "keywords": "প্রধান-উপদেষ্টা-ড.-মুহাম্মদ-ইউনূস",
    "body": "প্রধান উপদেষ্টা ড. মুহাম্মদ ইউনূসের নেতৃত্বে গতকাল রোববার রাষ্ট্রীয় অতিথি ভবন যমুনায় দেশের সার্বিক আইনশৃঙ্খলা পরিস্থিতি পর্যালোচনায় বৈঠক অনুষ্ঠিত হয়েছে। বৈঠকে স্বরাষ্ট্র উপদেষ্টা মো. জাহাঙ্গীর আলম চৌধুরী, জাতীয় নিরাপত্তা উপদেষ্টা ড. খলিলুর রহমানসহ বিভিন্ন নিরাপত্তা ও আইনশৃঙ্খলা বাহিনীর শীর্ষস্থানীয় কর্মকর্তারা উপস্থিত ছিলেন।\nবৈঠকে বিএনপির ভারপ্রাপ্ত চেয়ারম্যান তারেক রহমানের দেশে প্রত্যাবর্তন, আসন্ন বড়দিন ও ইংরেজি নববর্ষ উদযাপন উপলক্ষে গৃহীত নিরাপত্তা-সংক্রান্ত পদক্ষেপসহ বিভিন্ন বিষয় নিয়ে বিস্তারিত আলোচনা করা হয়।\nএছাড়াও ইনকিলাব মঞ্চের মুখপাত্র ও জুলাই যোদ্ধা শহিদ শরীফ ওসমান হাদির হত্যাকাণ্ডে সম্পৃক্তদের গ্রেফতার ও তদন্তের অগ্রগতি নিয়ে বিশদ আলোচনা হয়।\nপুলিশের পক্ষ থেকে প্রধান উপদেষ্টাকে জানানো হয়, সম্প্রতি দুটি জাতীয় দৈনিক ও দুটি সাংস্কৃতিক সংগঠনের কার্যালয়ে হামলার সঙ্গে জড়িত সন্দেহে ভিডিও ফুটেজ দেখে ইতোমধ্যে ৩১ জনকে শনাক্ত করা হয়েছে।\nএসব ঘটনায় সোমবার সকাল পর্যন্ত ঢাকাসহ দেশের বিভিন্ন অঞ্চলে অভিযান চালিয়ে কমপক্ষে ৬ জনকে গ্রেপ্তার করা হয়েছে। গ্রেপ্তারকৃতরা হলেন— মো. কাশেম ফারুকি, মো. সাইদুর রহমান, রাকিব হোসেন, মো. নাইম, মো. সোহেল রানা, এবং মো. শফিকুল ইসলাম। শনাক্তকৃত বাকি সন্দেভাজনদের গ্রেপ্তারে অভিযান চলমান রয়েছে।\nএছাড়াও চট্টগ্রামে ভারতের সহকারী হাইকমিশনারের বাসভবনের নিকটে বিশৃঙ্খলা সৃষ্টির চেষ্টাকারীদের মধ্যে তিনজনকে ভিডিও ফুটেজ দেখে শনাক্ত করা হয়েছে।\nরোববার বিকেলের বৈঠকে ওসমান হাদি হত্যায় জড়িত এবং অন্যান্য বেআইনি কর্মকাণ্ডের সঙ্গে সম্পৃক্তদের দ্রুততার সঙ্গে গ্রেপ্তারের নির্দেশ দিয়েছেন প্রধান উপদেষ্টা।\nবৈঠকে প্রধান উপদেষ্টা বলেন, আসন্ন জাতীয় নির্বাচনের আগে যেকোনো মূল্যে আইনশৃঙ্খলা পরিস্থিতি স্বাভাবিক রাখতে হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/khulna/amdtimlmducxb",
    "title": "চুয়াডাঙ্গায় মিলছে না সূর্যের দেখা, শৈত্যপ্রবাহের আভাস",
    "publication_date": "2025-12-22T10:22:32+06:00",
    "keywords": "চুয়াডাঙ্গা,তাপমাত্রা,আমার-দেশ",
    "body": "চুয়াডাঙ্গায় গতকাল সারাদিন দেখা মেলেনি সূর্যের। এতে শীতের তীব্রতা বেড়েছে দ্বিগুণ। গত দুদিনে তাপমাত্রা কমেছে ২ দশমিক ৭ ডিগ্রি সেলসিয়াস। শনিবার জেলার তাপমাত্রা ছিল ১৫ ডিগ্রি সেলসিয়াস। আর আজ সোমবার সকাল ৬টায়  তাপমাত্রা ছিল ১২ দশমিক ৩ ডিগ্রি সেলসিয়াস।\nএর তিন ঘণ্টা পর সকাল ৯টায় তাপমাত্রা রেকর্ড করা হয়েছে ১১ দশমিক ৭ ডিগ্রি সেলসিয়াস।  দেশের মধ্যে সর্বনিম্ন তাপমাত্রা বলে আমার দেশকে নিশ্চিত করেছেন চুয়াডাঙ্গা প্রথম শ্রেণির আবহাওয়া পর্যবেক্ষণের ভারপ্রাপ্ত কর্মকর্তা জামিনুর রহমান।\nচলমান শীত মৌসুমে শীতার্ত ও অসহায় মানুষের দুর্ভোগ লাঘবে চুয়াডাঙ্গা জেলা প্রশাসনের উদ্যোগে বিভিন্ন স্থানে শীতবস্ত্র কম্বল বিতরণ করা হয়েছে। রোববার রাতে চুয়াডাঙ্গা জেলা প্রশাসক ও জেলা ম্যাজিস্ট্রেট মোহাম্মদ কামাল হোসেন নিজে উপস্থিত থেকে শহরের বিভিন্ন স্থানে শীতার্ত মানুষের মাঝে শীতবস্ত্র বিতরণ করেন।\nএ সময় জেলা প্রশাসক বলেন, শীতার্ত মানুষের সহায়তায় সরকার সবসময় আন্তরিক। শীত মৌসুমে কেউ যেন কষ্টে না থাকে, সে লক্ষ্যে জেলা প্রশাসনের পক্ষ থেকে প্রয়োজনীয় সব ধরনের মানবিক সহায়তা অব্যাহত থাকবে। আগামীতেও শীতার্ত ও অসহায় মানুষের পাশে দাঁড়াতে এ ধরনের সহায়তা কার্যক্রম নিয়মিতভাবে চালু থাকবে। এ সময় জেলা প্রশাসনের অন্যান্য কর্মকর্তা উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdj1x0cwxqtt",
    "title": "২৪-এর গণঅভ্যুত্থান ও গণঅভিপ্রায়",
    "publication_date": "2025-12-22T10:21:38+06:00",
    "keywords": "আমার-দেশ,প্রতিষ্ঠাবার্ষিকী",
    "body": "২৪-এর গণঅভ্যুত্থানের গণঅভিপ্রায় ছিল গণতন্ত্র। আর গণতন্ত্র মানেই জনগণের শাসন। নগর-রাষ্ট্র থেকে আধুনিক রাষ্ট্র এতই বিস্তৃত হয়েছে যে, আসলে সব মানুষ একত্র হয়ে শাসন করতে পারে না। তাই গণতন্ত্র মানে সংখ্যাগরিষ্ঠের শাসন। সংখ্যাগরিষ্ঠের শাসন কীভাবে নির্ধারিত হবে? অবশেষে সভ্যতার পথ বেয়ে ‘নির্বাচন’ নামের ব্যবস্থার মাধ্যমে গণতন্ত্র প্রতিষ্ঠার গণঅভিপ্রায়ের বাস্তবায়ন ঘটে। আধুনিক বিশ্বে ‘গণতন্ত্র’ শব্দটি এতই জনপ্রিয় যে, সবচেয়ে নিকৃষ্ট স্বৈরতন্ত্রও নিজেকে ‘গণতন্ত্রী’ বলে দাবি করে। পাকিস্তানের একসময়ের তথাকথিত লৌহমানব আইয়ুব খান ‘মৌলিক গণতন্ত্র’ প্রবর্তন করেছিলেন। শেখ মুজিব মার্কসীয় স্টাইলে ‘শোষিতের গণতন্ত্র’র নামে বাকশালতন্ত্র কায়েম করেছিলেন। হুসেইন মুহম্মদ এরশাদ নয়া গণতন্ত্রের কথা বলতেন। শেখ মুজিবকন্যা আমাদের ‘উন্নয়নের গণতন্ত্র’ উপহার দিয়েছিলেন! গণতন্ত্রের আগে-পিছে যখন বিশেষণ ব্যবহৃত হবে, তখন বুঝতে হবে ‘ডাল মে কুচ কালা হ্যায়’! নিশ্চয়ই ভেজাল আছে সেখানে। প্রকৃত গণতন্ত্রের জন্য আমাদের জনগণের আকাঙ্ক্ষা সুবিদিত। কোম্পানি আমল থেকে এতদঞ্চলের মানুষরা কম-বেশি গণতন্ত্রের অনুশীলন করে আসছে। ১৯৪৬, ১৯৫৪, ১৯৭০, ১৯৯১ বছরগুলোই এর প্রমাণ। যখনই গণতন্ত্রের ব্যতিক্রম হয়েছে, তখনই ফুঁসে উঠেছে মানুষ। বাংলাদেশ জাতি-রাষ্ট্রের ইতিহাসে ১৯৫২, ১৯৬৬, ১৯৬৯, ১৯৭১ এবং ১৯৯০-এর গণআন্দোলন তথা গণঅভ্যুত্থান একেকটি মাইলফলক। অবশেষে সবকিছুকে ছাপিয়ে ২০২৪-এর গণঅভ্যুত্থান গণতন্ত্রের জন্য গণআকাঙ্ক্ষার, গণঅভিপ্রায়ের বিস্ফোরণ ঘটিয়েছে।\nরাষ্ট্রবিজ্ঞানের যেকোনো ব্যাকরণে এটি একটি অনন্যসাধারণ ও অভূতপূর্ব ঘটনা। ভবিষ্যতের ইতিহাস এই অভ্যুত্থানকে সেভাবেই চিহ্নিত করবে। এ অভ্যুত্থানে জেন-জি নামে পরিচিত নতুন প্রজন্মের উত্থান একটি যুগান্তকারী ঘটনা। বাংলাদেশের আর কোনো গণঅভ্যুত্থানে এতভাবে সর্বসাধারণের এত বিপুল ও ব্যাপক অংশগ্রহণ ঘটেনি। এটি শুধু শিক্ষার্থীদের আন্দোলনরূপে প্রতিভাত হয়নি। এটি হয়ে উঠেছে সব পেশার, সব ধরনের মানুষের মুক্তির আবাহন। সেই মুক্তি বৈষম্যের বিরুদ্ধে, অন্যায়-অনাচার-অত্যাচারের বিরুদ্ধে। এই মুক্তি ন্যায়বিচার প্রতিষ্ঠার জন্য, নাগরিক অধিকার প্রতিষ্ঠার জন্য, সুশাসন প্রতিষ্ঠার জন্য। আর এসবই হচ্ছে গণতন্ত্রের অঙ্গীকার। শিক্ষার্থীদের আন্দোলনের শৃঙ্খলা, ঐক্য ও কৌশল গোটা জাতির জন্য অনুকরণীয়-অনুসরণীয় উদাহরণ হয়ে থাকবে। শিক্ষার্থীরা বৈষম্যের অবসানে যে স্বপ্ন দেখেছে, দেশের কোটি কোটি মানুষ একই স্বপ্নে বিভোর হয়েছে, ব্যাপৃত হয়েছে এবং সম্পৃক্ত হয়েছে। ২০২৪-এর গণঅভ্যুত্থানের মাধ্যমে বাংলাদেশের নতুন যাত্রার সূচনা হয়েছে। অনস্বীকার্যভাবে তা দ্বিতীয় স্বাধীনতা নামে অভিহিত হয়েছে। স্বাধীন মানচিত্রের অর্জন যেমন গুরুত্বপূর্ণ, তেমনি গণস্বাধীনতার জন্য গণতন্ত্র অপরিহার্য।\n২০২৪ সালের ৫ আগস্ট ছাত্র-জনতার যে অভ্যুত্থান, সেটি বাংলাদেশের রাজনৈতিক অধ্যায়ে একটি গুরুত্বপূর্ণ সংযোজন। এ দেশের মাটিতে যেসব আন্দোলন হয়েছে, তা থেকে এটি স্বকীয়তা ও স্বাতন্ত্র্যে মহীয়ান। এই গণঅভ্যুত্থানের বিষয়-বৈশিষ্ট্য, গতি-প্রকৃতি, রণকৌশল এবং স্বতঃস্ফূর্ততা অনন্য। যে বৈশিষ্ট্যটি এই গণঅভ্যুত্থানকে স্বতন্ত্র মাত্রা দিয়েছে, তা হচ্ছে রাজনৈতিক নেতৃত্ববর্জিত তরুণ প্রজন্মের তথা ‘জেন-জি’র অংশগ্রহণ। বাংলাদেশের মাঠে-ঘাটে-বাটে এই গণঅভ্যুত্থান যে ব্যাপক গণঅভিপ্রায় সৃষ্টি করে, তার প্রমাণ অভ্যুত্থান-পরবর্তী আন্দোলনের প্লাবন্য। প্রেস ক্লাব থেকে শাহবাগ, সচিবালয় থেকে যমুনা এবং রাজধানীর প্রতিটি অংশে এটি অনুভূত হয়। আজও এর রেশ অনুভূত হচ্ছে সর্বত্র। নতুন প্রজন্ম তথা ‘জেনারেশন-জি’র এই আন্দোলন আমাদের মনে করিয়ে দেয় ২০১৮ সালের নিরাপদ সড়ক আন্দোলন ও কোটা সংস্কার আন্দোলনের কথা। রাজনৈতিক নেতৃত্বের পাশাপাশি নতুন প্রজন্মের নেতৃত্ব জনগণের মনে যে আশা-উদ্দীপনা সৃষ্টি করেছিল, ২০২৪-এর গণঅভ্যুত্থান এর মিলনমোহনা। অতীতের সব রাজনৈতিক আন্দোলন প্রত্যক্ষ ও পরোক্ষভাবে ২৪-এর গণঅভ্যুত্থানকে অনিবার্য করে তোলে। আওয়ামী শাসক-এলিটরা রাজনৈতিকভাবে আন্দোলনের মোকাবিলা না করে নির্মম শক্তি প্রয়োগের মাধ্যমে দমনের যে অন্যায় সিদ্ধান্ত গ্রহণ করে, তা প্রকারান্তরে তাদের পতনের কারণ হয়ে দাঁড়ায়। এই সহিংসতা মোকাবিলায় নতুন প্রজন্ম, নতুন শব্দ, নতুন ঘোষণা ‘বাংলা ব্লকেড’, ‘কমপ্লিট শাটডাউন’ এবং ‘মার্চ ফর জাস্টিস’-এর মতো কৌশল দিয়ে সরকারের নির্মমতাকে মোকাবিলা করে। কঠোরতা ও দমননীতি অবশেষে তাদের জন্য বুমেরাং হয়ে দাঁড়ায়। শিক্ষার্থীদের ওপর সরকারদলীয় ছাত্রসংগঠনগুলোর হামলা পরিস্থিতিকে ঘোলাটে করে তোলে। প্রধানমন্ত্রীর কটূক্তি শিক্ষার্থীদের উত্যক্ত করে তোলে। কোনোকিছুই তাদের পরাজয় এবং পলায়ন থেকে রক্ষা করতে পারেনি। ২০২৪ গণঅভ্যুত্থানের গতি-প্রকৃতি, ব্যাপ্তি, সিদ্ধান্ত গ্রহণ প্রক্রিয়া, সাংগঠনিক তৎপরতার সমন্বয় সাধন এবং সমান্তরালভাবে সমাজের বিভিন্ন শ্রেণি- পেশার মানুষকে সঙ্গে নিয়ে গণজাগরণকে গণঅভ্যুত্থানে রূপ দেওয়ার কৃতিত্ব মূলত শিক্ষার্থীদের। এটি গণঅভ্যুত্থানে অংশগ্রহণকারীদের মধ্যে ঐক্য ও সংহতির যে গতি সৃষ্টি করে, তা শেষ পর্যন্ত আন্দোলনকে অভীষ্ট লক্ষ্যে পৌঁছে দেয়। ‘আন্দোলনটি সমাজের ব্যাপক অংশের দীর্ঘদিনের অসন্তোষের প্রকাশ ঘটায়, যা একটি নির্দিষ্ট সংস্কার থেকে আর্থ-সামাজিক ও রাজনৈতিক পরিবর্তনের জন্য বৃহত্তর সম্মিলিত আহ্বানে রূপান্তরিত হয়’। [আল মাসুদ হাসানউজ্জামান, ২০২৪: ১৫]। ছাত্র আন্দোলনে উঠে আসা বিষয়গুলো নাগরিক অধিকার, কর্মসংস্থানের সুযোগ, সামাজিক ন্যায়বিচার এবং গণতন্ত্রের আকাঙ্ক্ষাকে তীব্র করে তোলে।\nবস্তুত গণতন্ত্রের আকাঙ্ক্ষা এ অঞ্চলের মানুষের হৃদয়ে আষ্টেপৃষ্ঠে গেঁথে আছে। বাংলাদেশের জন্মই হয়েছে গণতান্ত্রিক সংকট থেকে। সেদিন যদি পাকিস্তানি নির্বোধ শাসকরা ১৯৭০ সালের বিজয়ী আওয়ামী লীগকে ন্যায্য ক্ষমতার আসন দিত, তাহলে হয়তো বাংলাদেশের অভ্যুদয়ে আরো কিছুটা কালবিলম্ব হতো। কিন্তু দুর্ভাগ্যের বিষয় হলো, যে বা যারা এই পাকিস্তানি দানবদের বিরুদ্ধ যুদ্ধ করে লাখো প্রাণের বিনিময়ে বাংলাদেশটি অর্জন করল, তাদের মধ্যেই গণতন্ত্রের লেশমাত্র ছিল না। শেখ মুজিব পাকিস্তানের দীর্ঘ ২৩ বছরে গণতন্ত্রের জন্য সংগ্রাম করেছেন, নির্যাতন ভোগ করেছেন। কিন্তু যখন নিজ হাতে কর্তৃত্বের অধিকার পেলেন, তখন গণতন্ত্রকে অস্বীকার করলেন। আমিত্বের মোহে তিনি অন্ধ ছিলেন। যে সংবিধান তিনি রচনা করালেন, নাগরিক অধিকারের অবারিত যে ঘোষণা সংবিধান দিল, স্পেশাল পাওয়ার অ্যাক্ট করে তিনিই তা অস্বীকার করলেন। সংবাদপত্রের যে স্বাধীনতার কথা বলা হলো, প্রেস অ্যান্ড পাবলিকেশন্স অর্ডিন্যান্স করে তিনিই তা অস্বীকার করলেন। বাম নেতা সিরাজ শিকদারকে হত্যা করে জাতীয় সংসদে দম্ভোক্তি করলেন। বিরোধী নেতাদের দমনে নিজের ভাষায়ই ‘লাল ঘোড়া দাবড়ে’ দিলেন। অবশেষে বাকশাল কায়েম করে চিরতরে গণতন্ত্রের পথ রুদ্ধ করলেন। পরবর্তীতে নিপাতনে সিদ্ধ ঘটনার মতো একজন সামরিক শাসক জিয়াউর রহমান বহুদলীয় গণতন্ত্রের পুনঃপ্রবর্তন করলেন। এরশাদের সামরিক শাসনামলে গণতন্ত্র আরেকবার সামরিকতন্ত্রের জাঁতাকলে নিষ্পেষিত হয়। ১৯৯০ সালের গণআন্দোলন এবং ১৯৯১ সালের নির্বাচনের মাধ্যমে গণতন্ত্র পুনঃপ্রতিষ্ঠিত হয়। বাংলাদেশ রাষ্ট্রব্যবস্থা ১৬ বছরের মতো সময়কালে দ্বিদলীয় ব্যবস্থা প্রত্যক্ষ করে। গণতন্ত্রবিরোধী অপশক্তির ষড়যন্ত্রে আবারও পরোক্ষ সামরিক শাসনে নিপতিত হয় দেশ। ২০০৯ থেকে ২০২৪ সাল পর্যন্ত দীর্ঘ সময় আওয়ামী লীগ দেশ শাসন করে। তারা গণতান্ত্রিক অধিকারকে অস্বীকার করে। মৌলিক মানবাধিকার লঙ্ঘন করে। সরকার পরিবর্তনে গণতান্ত্রিক ব্যবস্থা নির্বাচনকে তারা কার্যত নির্বাসনে পাঠায়। ‘নির্বাচিত স্বৈরশাসকরা গণতন্ত্রের একটি বাহ্যিক আবরণ বহাল রাখে, কিন্তু তখনই তারা গণতন্ত্রের সারবস্তুর প্রাণবায়ু বেরে করে ফেলে’। [আলী রিয়াজ, ২০১৮:৪৮-৪৯]। রাষ্ট্রীয় প্রতিষ্ঠানগুলোকে বেপরোয়াভাবে দলীয়করণ করা হয়। সুইডেনভিত্তিক প্রতিষ্ঠান ভি-ডেমের ২০২৪ সালের সমীক্ষায় বলা হয়, বাংলাদেশে ‘নির্বাচনি স্বৈরশাসন’ কায়েম হয়েছে। ফ্রিডম হাউস ‘ফ্রিডম ইন দ্য ওয়ার্ল্ড ২০২৪’ শিরোনামের প্রতিবেদনে বাংলাদেশ সম্পর্কে একই ধরনের মন্তব্য করে। বার্টেলসম্যান ট্রান্সফরমেশন ইনডেক্স-এর ২০২৪ সালের প্রতিবেদনে বাংলাদেশকে ‘কঠোর কর্তৃত্ববাদী’ দেশ হিসেবে চিহ্নিত করে।\n২০২৪ সালের গণঅভ্যুত্থানের পর গণতন্ত্রের এই বিপর্যয় থেকে উত্তরণ আকাঙ্ক্ষা তীব্রভাবে প্রকাশিত হয়। গণতন্ত্র নির্মাণ ও সংহতকরণে বাংলাদেশের আনুষ্ঠানিক এবং অনানুষ্ঠানগুলোর কার্যকারিতা পুনরুদ্ধার অপরিহার্য হয়ে পড়ে। গণতন্ত্র বিকাশের জন্য গণতান্ত্রিক মূল্যবোধ ধারণ, লালন ও প্রয়োগ জরুরি হয়ে দাঁড়ায়। এ উদ্দেশ্যে রাজনৈতিক প্রতিষ্ঠানগুলো কার্যকরকরণ জরুরি হয়ে পড়ে। বাংলাদেশ জুলাই-২৪ অভ্যুত্থান-পরবর্তীকালে যে রাজনৈতিক বৈধতার সংকটে নিপতিত হয়েছে, তা অনুধাবনযোগ্য হয়ে ওঠে। বৈষম্যবিরোধী ছাত্র আন্দোলন, সুশীল সমাজ এবং রাজনৈতিক নেতৃত্ব এসব বিষয়ে গুরুত্বারোপ করে। অন্তর্বর্তীকালীন সরকার এই গণতন্ত্রায়ন প্রক্রিয়াকে অধিকতর ফলপ্রসূ করার উদ্দেশ্যে ব্যাপক সংস্কারের উদ্যোগ গ্রহণ করে। তারা অনুধাবন করে যে, উন্নয়নশীল সমাজের পটভূমিতে উন্নয়নতত্ত্ব, আর্থ-সামাজিক উন্নয়ন, সম্পদের সুষ্ঠু ব্যবহার, জনসেবা, মানবকল্যাণ, নিরাপত্তা এবং গণতান্ত্রিক পুনর্গঠন জরুরি। দৃশ্যত বাংলাদেশে গণতন্ত্রের প্রাতিষ্ঠানিক ভিত্তি বিভিন্ন চ্যালেঞ্জ ও দুর্দশার কবলে নিপতিত হয়েছে। এ দেশে রাষ্ট্রিক, সাংবিধানিক, রাজনৈতিক ও সামাজিক কাঠামো একরকম ভেঙে পড়েছে। সবাই অনুধাবন করেন যে, কেবল গণতান্ত্রিক কাঠামোর মাধ্যমেই এর পরিবর্তন সম্ভব। এখন দৃশ্যমান, অন্তর্বর্তীকালীন সরকারের তাত্ত্বিক ও প্রায়োগিক কর্মপদ্ধতি বিভিন্ন সমস্যায় নিপতিত হয়েছে। এগুলো বরং দেশের রাজনৈতিক পরিস্থিতিকে জটিল, অস্থির ও সংকটময় করে তুলেছে।\n২৪-এর গণঅভ্যুত্থান-পরবর্তী সময়ে অন্তর্বর্তীকালীন সরকার তথা বাংলাদেশ রাষ্ট্রব্যবস্থা গণতন্ত্রের প্রাতিষ্ঠানিকীকরণের জন্য যেসব মৌলিক সংকটের মোকাবিলা করছে, তার স্বরূপ এরকম :\nক) সংবিধান :দেশের সর্বোচ্চ বৈধ আইন হিসেবে সংবিধানের গুরুত্ব অপরিসীম। কী কী বিষয়ে সাংবিধানিক সংস্কার প্রয়োজন, তা ইতোমধ্যে রাজনৈতিক অঙ্গনে তথা সামাজিক আলোচনায় গুরুত্বপূর্ণভাবে উপস্থাপিত হয়েছে। এর মাধ্যমে ২৪-এর গণঅভ্যুত্থানের জনআকাঙ্ক্ষার প্রতিফলন ঘটেছে বলে মনে করা যায়। এসব সাংবিধানিক সংস্কারের মাধ্যমে স্বেচ্ছাচারমুক্ত গণতান্ত্রিক ব্যবস্থা প্রতিষ্ঠিত হতে পারে। ১৯৭২ সালের সংবিধান মোতাবেক দেশে সংসদীয় সরকারব্যবস্থা প্রতিষ্ঠিত হয়। কিন্তু রাজনৈতিক দলের ক্ষমতার প্রয়োজনে এটি ১৭ বার সংশোধিত হয়েছে। দ্বিতীয় সংশোধনীর মাধ্যমে নির্বাহী বিভাগকে প্রিভেন্টিভ-ডিটেনশনসহ জরুরি ক্ষমতা দিয়ে শক্তি বাড়ানো হয়। ফলে ১৯৭৪ সালের ২৮ ডিসেম্বর দেশে জরুরি অবস্থা জারি করা হয়। চতুর্থ সংশোধনীর মাধ্যমে এরপর ১৯৭৫ সালের ২৫ জানুয়ারি ‘বাকশাল’ ঘোষিত হয় এবং একদলীয় শাসন কায়েম করা হয়। ১৯৭৯ সালের পঞ্চম সংশোধনীর মাধ্যমে জিয়াউর রহমান বহুদলীয় গণতন্ত্রের পুনঃপ্রবর্তন করেন। ১৯৯১ সালে দ্বাদশ সংশোধনী অনুযায়ী খালেদা জিয়া দেশের সংসদীয় গণতন্ত্রে প্রত্যাবর্তন করেন। ১৯৯৬ সালে ত্রয়োদশ সংশোধনীর মাধ্যমে তত্ত্বাবধায়ক সরকারব্যবস্থা প্রবর্তন করে বিএনপি সরকার। ২০১১ সালে শেখ হাসিনা পঞ্চদশ সংশোধনীর মাধ্যমে তত্ত্বাবধায়ক সরকারব্যবস্থা বাতিল করেন। এখন জাতীয় ঐকমত্যের ভিত্তিতে সংবিধানের কাঙ্ক্ষিত পরিবর্তন, পরিবর্ধন ও পরিমার্জনের সিদ্ধান্ত নেওয়া হয়েছে।\nখ) ক্ষমতার ভারসাম্য :সংসদীয় সরকারব্যবস্থায় প্রধানমন্ত্রীকে বলা হয় First among equals অথবা Moon among the stars. সোজা কথায় সমমর্যাদাবানদের প্রথম হচ্ছেন প্রধানমন্ত্রী। বাংলাদেশের সরকারব্যবস্থায় প্রধানমন্ত্রী স্বৈরাচারের মতো আচরণ করেন। কারণ, সাংবিধানিক ব্যবস্থায় ভারসাম্যের অভাব রয়েছে। অনেকে মজা করে এই ব্যবস্থাকে বলেন, Presidential prime minister. নানাবিধ বিধি-ব্যবস্থার মাধ্যমে তত্ত্বাবধায়ক সরকার ক্ষমতার ভারসাম্য বিধানের জন্য জাতীয় ঐকমত্য কমিশনের মাধ্যমে সংবিধান সংশোধনী আনয়ন করেছে।\nগ) বিচার বিভাগের পৃথককরণ :বাংলাদেশের সংবিধানের ২২ অনুচ্ছেদে নির্বাহী বিভাগ হতে বিচার বিভাগের পৃথককরণের কথা বলা হয়েছে। দীর্ঘ ৫০ বছর ধরে বিষয়টি অবহেলিত ছিল। বর্তমান সরকার পৃথক সুপ্রিম কোর্ট মন্ত্রণালয় গঠনের মাধ্যমে পৃথককরণের বিষয় অনেকটাই অগ্রসর হয়েছে। রাষ্ট্রের তিনটি অঙ্গ, যথা- আইন বিভাগ, বিচার বিভাগ ও নির্বাহী বিভাগ পৃথককরণ হলে ক্ষমতার ভারসাম্য রক্ষিত হবে।\nঘ) রাজনৈতিক দল :গণতান্ত্রিক প্রক্রিয়ায় রাজনৈতিক দলগুলো কার্যকর ভূমিকা পালন করে। রাজনৈতিক দলই গ্রহণযোগ্য নির্বাচনের মাধ্যমে সরকার গঠন করে। গণতান্ত্রিক ব্যবস্থায় রাজনৈতিক দলগুলো রাজনৈতিক ক্ষমতা চর্চার মূল হাতিয়ার হিসেবে কাজ করে। রাজনৈতিক প্রক্রিয়া, রাজনৈতিক উন্নয়ন ও নির্বাচনি রাজনীতিতে রাজনৈতিক দলের অংশগ্রহণ আবশ্যক। রাজনৈতিক দলগুলোই রাজনীতিকে পরিচালনা করে; সরকার গঠন করে। বাংলাদেশে রাজনৈতিক দলের প্রাধান্য আছে; কিন্তু প্রায়ই গঠনমূলক ও সমঝোতার পরিবর্তে রাজনৈতিক দলগুলো দ্বন্দ্ব, বিতর্ক, বিভেদ; এমনকি পারস্পরিক রক্তারক্তিতে জড়িয়ে পড়ে। এ সময়ে বিশেষ করে নির্বাচনের পূর্ব মুহূর্তে রাজনৈতিক দলগুলোর সংযম ও শৃঙ্খলা যখন বেশি প্রয়োজন, তখন তারা রাজনৈতিক পরিস্থিতিকে অস্থিতিশীল করে তুলছে। কোনো কোনো রাজনৈতিক দল জাতীয় স্বার্থের পরিবর্তে দলীয় এজেন্ডা নিয়ে ব্যস্ত থাকায় নির্বাচনি পরিবেশ ব্যাহত হচ্ছে। এ দেশের রাজনৈতিক দলগুলো দীর্ঘকাল ধরে গণতন্ত্রের জন্য সংগ্রাম করেছে। এখন যখন তাদের দায়িত্বশীল ভূমিকা পালনের কথা, তখন বিভেদ-বিদ্বেষ দুর্ভাগ্যজনক।\nঙ) আমলাতন্ত্র :নির্বাহী বিভাগের স্থায়ী অংশ হিসেবে সব দেশের মতো বাংলাদেশেও আমলাতন্ত্র গুরুত্বপূর্ণ অবস্থানে রয়েছে। রাজনৈতিক সরকারগুলো আমলাতন্ত্রকে পেশাদারিত্বের ভিত্তিতে নির্মাণ করেনি। বিশেষ করে বিগত ১৫ বছরে হাসিনা সরকার আমলাতন্ত্রকে দলতন্ত্রে পরিণত করেছে। অন্তর্বর্তীকালীন সরকার তাদের নিরপেক্ষতা ও দায়িত্ব বণ্টন নিয়ে একরকম হিমশিম খাচ্ছে। রাজনৈতিক দলগুলো আমলাতন্ত্রের নিরপেক্ষতার পরিবর্তে দলীয় ভূমিকা আশা করে। আমলাতন্ত্রের নিরপেক্ষতা নির্ণয়ে রাজনৈতিক ঐকমত্য প্রয়োজন।\nচ) মাফিয়াচক্র :বাংলাদেশের বিগত সময়ের রাজনীতি একধরনের মাফিয়াচক্র বা সিন্ডিকেট দ্বারা পরিচালিত হয়েছে। সমাজে দুর্বিত্তায়ন ও বাণিজ্যিকীকরণÑএ দুই শব্দে তাদের পরিচয়। বিষয়টি অনেক সময় অদৃশ্য এবং অস্পষ্ট। বাংলাদেশের বর্তমান জনগণ এ ধরনের মাফিয়াচক্রের কবলে পড়ে লাগামহীন দ্রব্যমূল্য বৃদ্ধির চক্রান্তে নিপতিত হয়েছে।\nগণতন্ত্র প্রতিষ্ঠায় অন্তর্বর্তীকালীন সরকারের আরো চ্যালেঞ্জগুলোর মধ্যে রয়েছেÑনিরপেক্ষতা নিয়ে প্রশ্ন, রাজনৈতিক দলের অবিশ্বাস, ক্ষমতা কুক্ষিগত করার প্রবণতা, নির্বাচন-পরবর্তী আইনের শাসন ও সুশাসন প্রতিষ্ঠা না হওয়া।\nজাতীয় ঐকমত্য কমিশন দীর্ঘদিন ধরে আলাপ-আলোচনার পর যেসব বিষয়ে একমত হয়েছে, সেগুলোর মধ্যে রয়েছেÑ(১) নির্বাচনব্যবস্থা সংস্কার, (২) তত্ত্বাবধায়ক/অন্তর্বর্তীকালীন সরকারের মডেল, (৩) রাজনৈতিক দলগুলোর আচরণবিধি, (৪) নির্বাচনকালীন নিরাপত্তা ও আইনশৃঙ্খলা, (৫) সংবিধান ও আইনি সংস্কার, (৬) গণতান্ত্রিক প্রতিষ্ঠান শক্তিশালীকরণ, (৭) জাতীয় নিরাপত্তা ও অভ্যন্তরীণ শান্তি, (৮) গণমাধ্যমের স্বাধীনতা ও দায়িত্ব, (৯) অর্থনৈতিক নীতি ও উন্নয়ন, (১০) পররাষ্ট্রনীতি ও জাতীয় স্বার্থ রক্ষা। এই অভ্যুত্থানের একটি গুরুত্বপূর্ণ বিষয় হচ্ছে জুলাই সনদ প্রণয়ন। এটি সাংবিধানিক বাধ্যবাধকতায় প্রায়োগিক হবে। জাতীয় নির্বাচনের দিন গণভোটের মাধ্যমে সেই সনদ প্রশ্নে গণভোটের আয়োজন করা হয়েছে। তা নিয়েও রাজনৈতিক দলগুলোর মধ্যে মতদ্বৈধতা রয়েছে।\n২০২৪ সালের ছাত্র-জনতার অভ্যুত্থান বাংলাদেশের রাজনৈতিক পরিমণ্ডলে বহুমাত্রিক প্রভাব ফেলেছে। এর প্রত্যক্ষ ফলাফল এই যে, দেশ একটি নিকৃষ্ট, কর্তৃত্ববাদী ও স্বেচ্ছাচারী সরকার থেকে মুক্ত হয়েছে। সে সঙ্গে রাষ্ট্রের সামগ্রিক কাঠামোয় পরিবর্তন তথা সংস্কারের দাবি উচ্চকৃত হয়েছে। বস্তুত ২৪-এর গণঅভ্যুত্থান বাংলাদেশে নতুন কিছু আনার, নতুন দিনের স্বপ্ন দেখার এবং একটি কাঙ্ক্ষিত রাজনৈতিক রূপান্তরের উপায় হিসেবে প্রতিভাত হয়েছে। এই রাজনৈতিক অভ্যুত্থান শুধু নিপীড়ন থেকে মুক্তির জন্য নয়; বরং একটি নতুন রাজনৈতিক বাস্তবতায় নবসম্ভাবনাময় সৃজনকে প্রাতিষ্ঠানিকীকরণের প্রয়াস। এই অভ্যুত্থান রাজনৈতিক প্রক্রিয়ার সম্পূর্ণতা নির্দেশ করে না। এর স্বার্থকতা একটি নতুন রাজনৈতিক পরিমণ্ডল নির্মাণের সক্ষমতার ওপর নির্ভর করে। এটি শুধু একটি নিকৃষ্ট কর্তৃত্ববাদেরই অবসান ঘটায়নি; বরং বাংলাদেশ জাতি-রাষ্ট্রের জন্য একটি নতুন সম্ভাবনার দ্বার উন্মোচন করেছে। সেই কর্তৃত্ববাদী শাসনব্যবস্থা থেকে কাঙ্ক্ষিত রাজনৈতিক সংস্কার সাধনের মধ্যেই ২৪-এর গণঅভ্যুত্থানের সফলতা নিহিত।\n##\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdjpuw3edfdb",
    "title": "তুরস্কের প্রতিরক্ষা রপ্তানি বাড়ল ৩০ শতাংশ: এরদোয়ান",
    "publication_date": "2025-12-22T10:19:22+06:00",
    "keywords": "আমার-দেশ,তুরস্ক,এরদোয়ান",
    "body": "তুর্কি প্রেসিডেন্ট রিসেপ তায়েপ এরদোয়ান বলেছেন, গত ১১ মাসে তুরস্কের প্রতিরক্ষা ও বিমান রপ্তানি সাত দশমিক ৪৪৫ বিলিয়ন ডলারে পৌঁছেছে। শনিবার নৌ প্ল্যাটফর্ম কমিশনিং অনুষ্ঠানে এরদোয়ান বলেন, ১১ মাসে প্রতিরক্ষা ও বিমান রপ্তানি গত বছরের একই সময়ের তুলনায় ৩০ শতাংশ বেড়েছে। খবর টিআরটি ওয়ার্ল্ডের।\nতিনি জোর দিয়ে বলেন, তুরস্ক বর্তমানে বিশ্বের ১১তম প্রতিরক্ষা রপ্তানিকারক। এরদোয়ান বলেন, তুরস্কের প্রতিরক্ষা শিল্প প্রকল্পগুলো কেবল সরঞ্জাম উন্নয়নই নয় বরং প্রযুক্তি উৎপাদন সক্ষমতা সম্প্রসারণ করার লক্ষ্যেও কাজ করে।\nতিনি আরো বলেন, তুরস্ক বিশ্বের ১০টি দেশের মধ্যে একটি, যারা নিজস্ব যুদ্ধজাহাজ তৈরি এবং পরিচালনা করতে সক্ষম। এরদোয়ান জানান, ৩০০ মিটার দীর্ঘ বিমানবাহী রণতরী নির্মাণ প্রক্রিয়া শুরু হয়েছে। স্থল, সমুদ্র, আকাশ এবং সাইবারস্পেসে প্রতিরোধ সক্ষমতা বৃদ্ধির জন্য আরো প্রকল্প চালু করা হবে। তিনি বলেন, গবেষণা ও উন্নয়ন থেকে শুরু করে উৎপাদন পর্যন্ত সকল পর্যায়ে দেশীয় এবং জাতীয় সম্পদ ব্যবহার করে সম্পন্ন করা হবে।\nতিনি বলেন, ‘আমাদের সামরিক খাতে বিনিয়োগ যুদ্ধের প্রস্তুতির জন্য নয়, বরং শান্তি, স্বাধীনতা এবং আমাদের ভবিষ্যত রক্ষার জন্য।’\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amd8ubcqtfnuq",
    "title": "পদ্মায় বাল্কহেডে পণ্যবাহী নৌকার ধাক্কায় প্রাণ গেল বৃদ্ধের",
    "publication_date": "2025-12-22T10:10:02+06:00",
    "keywords": "আমার-দেশ,চাঁপাইনবাবগঞ্জ,পদ্মা-নদী",
    "body": "চাঁপাইনবাবগঞ্জের চরবাগডাঙ্গায় পদ্মা নদীতে থাকা বালুবাহী বাল্কহেডে অতিরিক্ত যাত্রী ও পণ্যবাহী নৌকার ধাক্কায় এক বৃদ্ধের মৃত্যু হয়েছে। রোববার বিকেলে সদর উপজেলার চরবাগডাঙ্গা আলীমনগর ঘাট এলাকায় এ ঘটনা ঘটে।\nনিহত বৃদ্ধ সদর উপজেলার নারায়নপুর ইউনিয়নের এগারো রশিয়া রুস্তুম মড়লের পাড়া এলাকার মৃত আব্দুস সালামের ছেলে মো. ভিখু ।\nনিহতের স্বজন, প্রত্যক্ষদর্শী, যাত্রী ও চিকিৎসক সূত্রে জানা যায়, বিকেলে পদ্মা নদীর আলীমনগর ঘাট থেকে নারায়নপুরগামী একটি পণ্য ও যাত্রীবাহী নৌকা ছেড়ে যায়। পথে নদীতে দাঁড়িয়ে থাকা একটি বাল্কহেডকে ধাক্কা দেয় শতাধিক যাত্রী ও অতিরিক্ত পণ্য বোঝাই নৌকা। এসময় গুরুতর আহত অবস্থায় উদ্বার করে ২৫০ শয্যা বিশিষ্ট চাঁপাইনবাবগঞ্জ জেলা হাসপাতালে ভর্তি করা হয় ভিখুকে। পরে চিকিৎসাধীন অবস্থায় রাতে তার মৃত্যু হয়।\nচিকিৎসক উম্মে হাবিবা জানান, নৌকা দুর্ঘটনায় হাত ও বুকে ব্যথা পেয়েছিলেন ভিখু। পাশাপাশি হার্টের সমস্যা ছিল। তাই হাসপাতালের ওয়ার্ডে ভর্তি করা হয়। পরে চিকিৎসাধীন অবস্থায় মৃত্যু হয়েছে।\nচাঁপাইনবাবগঞ্জ সদর মডেল থানার ওসি নুরে আলম বলেন, এ নিয়ে থানায় কোনো অভিযোগ পাওয়া যায়নি। অভিযোগ পেলে তদন্ত সাপেক্ষে প্রয়োজনীয় আইনানুগ ব্যবস্থাগ্রহণ করা হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdyrvfefmeem",
    "title": "দিল্লিতে বাংলাদেশ হাইকমিশনে ফের হামলা",
    "publication_date": "2025-12-22T10:05:32+06:00",
    "keywords": "আমার-দেশ,দিল্লি,হাইকমিশনে-হামলা",
    "body": "ভারতের দিল্লিতে অবস্থিত বাংলাদেশ দূতাবাসের ফটকে প্রায় দুই শতাধিক দুষ্কৃতিকারী জমায়েত হয়ে বাংলাদেশ বিরোধী বিভিন্ন শ্লোগান দিতে থাকে। ২১ ডিসেম্বর (রোববার) বিকেল ৫টার দিকে তারা বিক্ষোভ করেন। এরপর দিল্লির বাংলাদেশ হাইকমিশনে সংঘবদ্ধ দুষ্কৃতিকারীরা হামলা চালায়। এই নিয়ে পরপর দুইদিন হামলা করা হলো।\nবিশ্বস্ত সূত্রে জানা গেছে, এরা ‘অখন্ড হিন্দুরাষ্ট্র’ নামক উগ্র হিন্দুত্ববাদী সন্ত্রাসী সংগঠনের সদস্য। এই উগ্রবাদী সংগঠনের অন‍্যতম একটি ঘোষিত লক্ষ্য হলো বাংলাদেশকে অখন্ড ভারতের অঙ্গীভূত করা।\nএই ঘটনার প্রাপ্ত ভিডিও ফুটেজে দেখা যায় যে ভারতীয় আইনশৃঙ্খলা বাহিনীর উপস্থিত দায়িত্বরত সদস্যরা এ সময় নিষ্ক্রিয় ভূমিকা পালন করছে। এমনকি আইনশৃঙ্খলা বাহিনীর সদস্যদের কেউ কেউ সন্ত্রাসীদেরকে উৎসাহ প্রদান করে।\nপরপর দুইদিন দূতাবাসের সামনে এহেন সন্ত্রাসী কর্মকান্ডের ফলে হাইকমিশনে অবস্থিত কর্মকর্তা এবং পরিবারবর্গের সদস্যরা গভীরভাবে ভীত এবং সন্ত্রস্ত হয়ে পড়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amddqvdnxtesn",
    "title": "পশ্চিম তীরে ১৯টি অবৈধ বসতি স্থাপনের অনুমোদন ইসরাইলের",
    "publication_date": "2025-12-22T10:02:11+06:00",
    "keywords": "ফিলিস্তিন,আমার-দেশ,ইসরাইল",
    "body": "অধিকৃত পশ্চিম তীরে আরো ১৯টি নতুন অবৈধ বসতি স্থাপনের অনুমোদন দিয়েছে ইসরাইলের নিরাপত্তা মন্ত্রিসভা। যার ফলে গত তিন বছরে অনুমোদিত অবৈধ বসতির মোট সংখ্যা ৬৯টিতে দাঁড়িয়েছে। রোববার ইসরাইল সরকারের এক বিবৃতিতে একথা জানানো হয়। খবর টিআরটি ওয়ার্ল্ডের।\nঅর্থমন্ত্রী বেজালেল স্মোত্রিচের কার্যালয় থেকে এক বিবৃতিতে বলা হয়, জুডিয়া ও সামেরিয়ায় ১৯টি নতুন বসতি মন্ত্রিসভা অনুমোদন করেছে। তবে সিদ্ধান্তটি কখন নেয়া হয়েছে তা নির্দিষ্ট করে বলা হয়নি। বিবৃতিতে বলা হয়, ‘আমরা ফিলিস্তিনি ভূখণ্ডে বসতি স্থাপন চালিয়ে যাব।’\nস্মোত্রিচ নিজেও একজন দখলদার বসতিস্থাপনকারী বা সেটলার। পশ্চিম তীর এলাকায় যেসব দখলদার বসতিস্থাপনকারী বসবাস করছেন, তাদের মধ্যে তিনিও আছেন।\nসৌদি আরব ইতোমধ্যে এই সিদ্ধান্তের নিন্দা জানিয়েছে। জাতিসংঘের মহাসচিব আন্তোনিও গুতেরেস এক বিবৃতিতে ইসরাইলের এই সিদ্ধান্তের কঠোর সমালোচনা করে বলেছেন, পশ্চিম তীর অঞ্চলে ইসরাইলের দখলদারিত্ব কার্যক্রমের এই ধারাবাহিক সম্প্রসারণ একদিকে মধ্যপ্রাচ্য অঞ্চলে উত্তেজনাকে আরো উসকে দিচ্ছে, অন্যদিকে প্রস্তাবিত ফিলিস্তিন রাষ্ট্রের গঠনকে হুমকির মুখে ফেলেছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amduys7olunr3",
    "title": "কক্সবাজার সমুদ্র উপকূলে আবারো ভেসে এলো মৃত ডলফিন",
    "publication_date": "2025-12-22T10:01:21+06:00",
    "keywords": "কক্সবাজার,আমার-দেশ,ডলফিন",
    "body": "কক্সবাজার সমুদ্র সৈকতে আবারো ভেসে এসেছে মৃত ডলফিন। এ নিয়ে গত ৫ দিনে অন্তত দুইটি মৃত ডলফিন ভেসে এসেছে। ভেসে আসা দুটি ডলফিনের শরীরেই আঘাতের চিহ্ন দেখা গেছে।\nস্থানীয় প্রত্যক্ষদর্শীরা জানিয়েছেন, রোববার সকালেও একটি মৃত ডলফিন ভেসে এসে উখিয়ার মনখালী সমুদ্র সৈকতের বালিয়াড়িতে আটকা পড়ে।\nসুত্র বলছে, ভেসে আসা মৃত ডলফিনটি ‘ইরাবতী ডলফিন’, যার বৈজ্ঞানিক নাম অরকায়েলা ব্রেভিরোস্ট্রিস। এই প্রজাতির ডলফিন সাধারণত সমুদ্রের উপকূলীয় এলাকা ও নদীর মোহনায় বিচরণ করে।\nস্থানীয়রা জানিয়েছেন, রোববার সকাল থেকেই বড় আকৃতির মৃত ডলফিনটি সৈকতের বালিয়াড়িতে পড়ে থাকতে দেখেছেন তারা। ডলফিনটির শরীর থেকে দুর্গন্ধ ছড়াচ্ছিল এবং শরীরের বিভিন্ন অংশে আঘাতের চিহ্ন ছিল। তাদের মতে, সোমবার সকাল পর্যন্তও সেটি ওই স্থানেই পড়েছিল।\nপ্রসঙ্গত, ইতোপূর্বে বৃহস্পতিবারও (১৮ ডিসেম্বর) টেকনাফ উপজেলার বাহারছড়া ইউনিয়নের উত্তর শীলখালী সমুদ্র সৈকতে আরেকটি মৃত ইরাবতী ডলফিন ভেসে এসেছিল। সেটির শরীরেও নানা স্থানে আঘাতের চিহ্ন ছিল।\nধারণা করা হচ্ছে, জেলেদের জালে আটকা পড়ে ডলফিন গুলো মারা যাচ্ছে। পরে ওই সব ডলফিন সমুদ্র উপকূলে ভেসে আসছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd4adynpcgre",
    "title": "পাকিস্তানে ভারতীয় মদদপুষ্ট ৯ সন্ত্রাসী নিহত",
    "publication_date": "2025-12-22T09:49:06+06:00",
    "keywords": "ভারত,আমার-দেশ,পাকিস্তান",
    "body": "পাকিস্তানের খাইবার পাখতুনখোয়ায় দুটি পৃথক অভিযানে ভারতীয় মদদপুষ্ট আল-খারিজির নয় সন্ত্রাসী নিহত হয়েছে। রোববার পাকিস্তানে আন্তঃবাহিনী জনসংযোগ পরিদপ্তর (আইএসপিআর) একথা জানিয়েছে। ১৯ ডিসেম্বর ডেরা ইসমাইল খান এবং বান্নু জেলায় এই অভিযান চালানো হয়। খবর জিও নিউজের।\nপ্রতিবেদনে বলা হয়, ডেরা ইসমাইল খান জেলায় পরিচালিত প্রথম অভিযানে নিরাপত্তা বাহিনীর সঙ্গে তীব্র গোলাগুলির পর চারজন সন্ত্রাসী নিহত হয়। অন্যদিকে বান্নু জেলায় চালানো পৃথক অভিযানে আরও পাঁচজন সন্ত্রাসীকে হত্যা করে নিরাপত্তা বাহিনী।\nআইএসপিআর জানিয়েছে, নিহত সন্ত্রাসীরা নিরাপত্তা বাহিনী, আইনশৃঙ্খলা রক্ষাকারী সংস্থা এবং নিরীহ বেসামরিক নাগরিকদের ওপর হামলাসহ নানা সন্ত্রাসী কর্মকাণ্ডে সক্রিয়ভাবে জড়িত ছিল। অভিযানের সময় তাদের কাছ থেকে অস্ত্র ও গোলাবারুদ উদ্ধার করা হয়েছে। একইসঙ্গে এ অঞ্চলে আর কোনো সন্ত্রাসী লুকিয়ে আছে কিনা, তা নিশ্চিত করতে স্যানিটাইজেশন অভিযান চলছে এলাকাটিতে।\nইসলামাবাদের অভিযোগ, ২০২১ সালে আফগানিস্তানে তালেবান শাসন ক্ষমতা দখলের পর থেকে, পাকিস্তানে সন্ত্রাসী হামলার ঘটনা তীব্রভাবে বেড়েছে, বিশেষ করে সীমান্তবর্তী প্রদেশ খাইবার পাখতুনখোয়া ও বেলুচিস্তানে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd4ou6gthspl",
    "title": "বাংলাদেশি সন্দেহে ১৯ জনকে পুশইন করল ভারত",
    "publication_date": "2025-12-22T09:37:53+06:00",
    "keywords": "ভারত,বাংলাদেশ,আমার-দেশ",
    "body": "আসাম থেকে বাংলাদেশি সন্দেহে ১৯ জনকে পুশইন করেছে ভারত। রোববার সামাজিকমাধ্যম এক্সে দেয়া পোস্টে আসামের মুখ্যমন্ত্রী হিমন্ত বিশ্ব শর্মা একথা জানিয়েছেন। তিনি জানান, আসাম পুলিশ ও সীমান্তরক্ষী বাহিনী (বিএসএফ) নাগাঁও ও কার্বি আংলং জেলায় যৌথ অভিযান চালিয়ে তাদের গ্রেপ্তার করে। খবরটাইমস অব ইন্ডিয়ার।\nআসামের মুখ্যমন্ত্রী বলেন, রাজ্য সরকার অবৈধ অভিবাসনের বিরুদ্ধে কঠোর অবস্থান গ্রহণ করেছে। আসামে অবৈধভাবে অবস্থান করতে দেয়া হবে না বলে সতর্ক করে দেন তিনি।\nআসাম পুলিশের কর্মকর্তারা জানিয়েছেন, অনুপ্রবেশ বন্ধ করতে সীমান্ত এলাকায় নিরাপত্তা জোরদার করা হয়েছে।\nকর্মকর্তারা আরো জানিয়েছেন, বৈধ নাগরিকত্বের নথি ছাড়া কাউকে পাওয়া গেলে তাকে আটক করা হবে এবং আইনি বিধান অনুসারে ফেরত পাঠানো হবে।\nএর আগেও বিভিন্ন সীমান্ত দিয়ে একাধিক দফায় পুশইনের ঘটনা ঘটেছে। বিএসএফ বিভিন্ন রাজ্য থেকে বাংলাভাষীদের ধরে সীমান্ত দিয়ে জোরপূর্বক বাংলাদেশে ঠেলে দিচ্ছে। যাদের মধ্যে বাংলাদেশি, রোহিঙ্গা এবং অজ্ঞাত পরিচয়ের লোকও রয়েছে।\nএই পদক্ষেপ আন্তর্জাতিক মানবাধিকার লঙ্ঘন এবং দ্বিপক্ষীয় চুক্তির পরিপন্থী বলে বিশ্লেষকরা মনে করছেন।\nবিজিবি জানিয়েছে, কিছু রোহিঙ্গা যারা ভারতে ইউএনএইচসিআর-এ নিবন্ধিত ছিল, তাদেরও বাংলাদেশে ঢুকিয়ে দেয়া হচ্ছে।\nআরএ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/court-law/amdtkrbpnaz03",
    "title": "সালমান-আনিসুলের  বিরুদ্ধে অভিযোগ গঠনের শুনানি আজ",
    "publication_date": "2025-12-22T09:29:39+06:00",
    "keywords": "আমার-দেশ,সালমান-এফ-রহমান,সাবেক-আইন-মন্ত্রী-আনিসুল-হক",
    "body": "জুলাই বিপ্লবের সময় সংঘটিত মানবতাবিরোধী অপরাধের মামলায় পতিত প্রধানমন্ত্রী শেখ হাসিনার উপদেষ্টা সালমান এফ রহমান ও সাবেক আইনমন্ত্রী আনিসুল হকের বিরুদ্ধে সোমবার আনুষ্ঠানিকভাবে অভিযোগ গঠনের বিষয়ে শুনানি হবে।\nবিচারপতি আন্তর্জাতিক অপরাধ ট্রাইব্যুনাল-১ এর চেয়ারম্যান বিচারপতি গোলাম মর্তূজা মজুমদারের নেতৃত্বাধীন তিন সদস্যের বিচারিক প্যানেলে এ শুনানি হওয়ার কথা রয়েছে। ট্রাইব্যুনালের অপর দুই সদস্য হলেন- শফিউল আলম মাহমুদ ও অবসরপ্রাপ্ত জেলা ও দায়রা জজ মোহিতুল হক এনাম চৌধুরী।\nতাদের বিরুদ্ধে জুলাই বিপ্লবের সময় কারফিউ দিয়ে ছাত্র-জনতাকে হত্যায় উসকানি দেওয়ার অভিযোগ রয়েছে। আজ শুনানি করবে প্রসিকিশন বা রাষ্ট্রপক্ষ। এরপর আসামিপক্ষের আইনজীবীরা তাদের বক্তব্য তুলে ধরবেন।\nএর আগে গত ৪ ডিসেম্বর আসামিদের বিরুদ্ধে আনুষ্ঠানিকভাবে অভিযোগ দাখিল করা হয়।গত বছরের ৫ আগস্ট  আওয়ামী লীগ সরকারের পতনের পর ১৩ আগস্ট গ্রেপ্তার হন সালমান ও আনিসুল। এরপর থেকে তারা কারাগারে রয়েছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/business/amd5r2iaa0wm3",
    "title": "১৬ মাস তালিকাভুক্তিবিহীন",
    "publication_date": "2025-12-22T09:19:52+06:00",
    "keywords": "শেয়ারবাজার",
    "body": "গত ১৬ মাসে দেশের শেয়ারবাজারে কোনো কোম্পানি তালিকাভুক্ত হয়নি। এমনকি এ সময় তালিকাভুক্তির জন্য কোনো কোম্পানির প্রাথমিক গণপ্রস্তাব (আইপিও) আবেদনও জমা পড়েনি। বহুজাতিক যেসব কোম্পানিতে সরকারের মালিকানা রয়েছে, সেসব কোম্পানির শেয়ার দ্রুত ছাড়ার বিষয়ে প্রধান উপদেষ্টার নির্দেশনা থাকলেও সেটিও বাস্তবায়ন হয়নি। করোনা মহামারির সময় ছাড়া এত দীর্ঘ সময় ধরে আইপিও আবেদন জমা না পড়া ও তালিকাভুক্তি না হওয়ার ঘটনাকে ‘নজিরবিহীন’ বলে মনে করছেন বাজার সংশ্লিষ্টরা।\nডিএসইর ওয়েসবাইটের তথ্যানুযায়ী, ২০২৪ সালের জুলাই মাসে সবশেষ কোম্পানি হিসেবে শেয়ারবাজারে তালিকাভুক্ত হয় টেকনো ড্রাগস। এরপর আর কোনো কোম্পানির আইপিও অনুমোদন কিংবা তালিকাভুক্তির ঘটনা ঘটেনি। ২০২৪ সালে টেকনো ড্রাগসসহ মোট পাঁচটি কোম্পানির আইপিও অনুমোদন ও শেয়ারবাজারে তালিকাভুক্ত হয়। কোম্পানিগুলো হলো—এনআরবি ব্যাংক, শিকদার ইনস্যুরেন্স ও এশিয়াটিক ল্যাবরেটরিজ। এদিকে, দীর্ঘ সময় কোনো কোম্পানি তালিকাভুক্ত না হওয়ায় দেশের শেয়ারবাজার অন্তত দুই বছর পিছিয়ে গেছে বলে মনে করছেন বাজার সংশ্লিষ্টরা।\nজুলাই গণঅভ্যুত্থানে ফ্যাসিস্ট শেখ হাসিনা ক্ষমতাচ্যুত হয়ে ভারতে পালিয়ে গেলে ড. ইউনূসের নেতৃত্বে অন্তর্বর্তী সরকার গঠিত হয়। একই সঙ্গে পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনও (বিএসইসি) পুনর্গঠিত হয়। পুনর্গঠিত বিএসইসির চেয়ারম্যান হিসেবে নিয়োগ পান খন্দকার রাশেদ মাকসুদ। পুঁজিবাজার সংস্কারে ২০২৪ সালের ৭ অক্টোবর পাঁচ সদস্য বিশিষ্ট টাস্কফোর্স গঠন করে বিএসইসি। টাস্কফোর্সের কাজের সুবিধার্থে ১৭টি কার্যপরিধিও নির্ধারণ করে দেয় নিয়ন্ত্রক সংস্থাটি। কার্যপরিধির আলোকে অন্যান্য বিধিমালার পাশাপাশি আইপিও বিধিমালা, ২০১৫ পরিবর্তন করে নতুন বিধিমালা প্রণয়নের সিদ্ধান্ত নেয় টাস্কফোর্স। ইতোমধ্যে বাংলাদেশ সিকিউরিটিজ অ্যান্ড এক্সচেঞ্জ কমিশন (পাবলিক অফার অব ইক্যুয়িটি সিকিউরিটিজ) বিধিমালা, ২০২৫ নামে অভিহিত এ বিধিমালার ওপর জনমত যাচাই শেষ হয়েছে। এটি এখন কমিশনের চূড়ান্ত অনুমোদনের অপেক্ষায় রয়েছে। চূড়ান্ত অনুমোদন পাওয়ার পর এটি গেজেট আকারে প্রকাশিত হবে। চলতি ডিসেম্বর মাসে নতুন বিধিমালাটি গেজেট আকারে প্রকাশ হতে পারে বলে বিএসইসি সূত্রে জানা গেছে।\nসংশ্লিষ্টরা জানান, মূলত নতুন বিধিমালা প্রণয়নের কারণে শেয়ারবাজারে তালিকাভুক্তিতে বিএসইসিতে কোনো আবেদন জমা পড়েনি। যদিও আবেদন জমা দেওয়ার ক্ষেত্রে কোনো ধরনের বিধি নিষেধ ছিল না। কয়েকটি আবেদন জমা থাকলেও নানা ধরনের অসংগতির কারণে সেগুলোর আইপিও অনুমোদন নাকচ করে দেয় পুনর্গঠিত বিএসইসি। ফলে তালিকাভুক্তির আবেদনে নতুন করে কোনো কোম্পানির কাছ থেকে সাড়া মেলেনি।\nএ বিষয়ে বিএসইসির পরিচালক ও মুখপাত্র আবুল কালাম আমার দেশকে বলেন, নতুন বিধিমালা প্রণয়নের উদ্যোগ নেওয়া হলেও আইপিও বিধিমালা, ২০১৫ কার্যকর ছিল। কোম্পানিগুলো এ বিধিমালার আলোকে আবেদন জমা দিতে কোনো বাধা ছিল না। বর্তমান কমিশন স্বচ্ছতার ভিত্তিতে আইপিও অনুমোদন দেওয়ার ক্ষেত্রে বদ্ধপরিকর। এ সুযোগকে কাজে লাগিয়ে ভালো ভালো কোম্পানি শেয়ারবাজারে আসতে পারত। কিন্তু কোম্পানিগুলোর সুশাসনের অভাব থাকায় কিংবা বর্তমানে রেস্ট্রিকটেড প্রাইস মডেলের কারণে এ সময়ে আবেদনে আগ্রহী হয়নি। শুধু বেসরকারি কোম্পানিই নয়, এ সময় সরকারি কোনো কোম্পানির শেয়ারও বাজারে আসেনি। গত ১১ মে প্রধান উপদেষ্টা ড. মুহাম্মদ ইউনূস শেয়ারবাজারে গতি ফেরাতে পাঁচটি নির্দেশনা দেন। এর মধ্যে অন্যতম ছিল—সরকারি মালিকানা রয়েছে এ ধরনের বহুজাতিক কোম্পানিগুলো দ্রুত তালিকাভুক্ত করা। কিন্তু সাত মাস পেরিয়ে গেলেও একটি কোম্পানিও শেয়ারবাজারে তালিকাভুক্ত হয়নি।\nএ বিষয়ে জানতে চাইলে প্রতিষ্ঠানটির প্রধান নির্বাহী মাজেদা খাতুন আমার দেশকে বলেন, সরকারি প্রতিষ্ঠানের শেয়ারবাজারে নিয়ে আসার বিষয়ে আলোচনা অব্যাহত রয়েছে। তবে সরকারি কোম্পানিগুলোর মধ্যে লাভজনক কোম্পানির সংখ্যা খুব বেশি নেই। বিদ্যুৎ ও জ্বালানি খাতের কোম্পানিগুলোর তালিকাভুক্তির বিষয়ে আলোচনা হলেও বেশ কিছু পলিসিগত ইস্যু রয়েছে। অন্যদিকে, বহুজাতিক যেসব কোম্পানিতে সরকারের শেয়ার রয়েছে, সেগুলো বাজারে নিয়ে আসতে সংশ্লিষ্ট কোম্পানির বোর্ডের অনুমোদনের বিষয়সহ আরো কিছু বিষয় জড়িত রয়েছে। বড় ধরনের কর সুবিধা না থাকার কারণেও কোম্পানিগুলো তালিকাভুক্তিতে অনাগ্রহ রয়েছে। তারপরও কোম্পানিগুলো যেসব মন্ত্রণালয়ের অধীনে রয়েছে, সেসব মন্ত্রণালয় থেকে যদি নির্দেশ দেওয়া হলে তালিকাভুক্তির বিষয়টি ত্বরান্বিত হত বলে মন্তব্য করেন তিনি।\nএ বিষয়ে ডিএসই ব্রোকার্স অ্যাসোসিয়েশন (ডিবিএ) প্রেসিডেন্ট সাইফুল ইসলাম আমার দেশকে বলেন, আইপিও বিধিমালা সংস্কারের কারণে বেসরকারি কোম্পানিগুলো বাজারে আসার ক্ষেত্রে হয়তো আগ্রহী হয়নি। কিন্তু এ সময়ে বাজারে সরবরাহ ব্যবস্থা বজায় রাখার জন্য সরকারি মালিকানাধীন বহুজাতিক কোম্পানিকে নিয়ে আসা যেত। প্রধান উপদেষ্টার নির্দেশনা থাকা সত্ত্বেও একটি কোম্পানিও বাজারে তালিকাভুক্ত না হওয়ার বিষয়টি খুবই দুঃখজনক। একটি অরাজনৈতিক সরকারের আমলে এ ধরনের সিদ্ধান্ত বাস্তবায়ন না হওয়াটা মোটেও কাম্য ছিল না। এ ক্ষেত্রে নিয়ন্ত্রক সংস্থা হিসেবে বিএসইসির যে ভূমিকা পালন করা দরকার ছিল, সেটি করেনি বলে মন্তব্য করেন তিনি।\nগত ১৬ মাসে নতুন কোম্পানি তালিকাভুক্ত না হওয়ার কারণে দেশের শেয়ারবাজার দুই বছর পিছিয়ে গেছে উল্লেখ করে সাইফুল ইসলাম বলেন, বর্তমানে বিনিয়োগযোগ্য কোম্পানির সংখ্যা খুবই কম। সরকারি ১০টি ভালো কোম্পানি না হোক অন্তত কয়েকটি কোম্পানিও যদি তালিকাভুক্ত হতো, তাহলে বাজার পরিস্থিতি এতটা মন্দ হতো না এবং আস্থার সংকটও তৈরি হতো না।\nবর্তমানে শেয়ারবাজারে তালিকাভুক্ত ৩৮৪টি কোম্পানির মধ্যে ১০২টি দুর্বল বা জেড ক্যাটাগরিতে অন্তর্ভুক্ত। অর্থাৎ বাজারে তালিকাভুক্ত কোম্পানিগুলোর মধ্যে এক-চতুর্থাংশেরও বেশি দুর্বল কোম্পানি। এর মধ্যে, খায়রুল হোসেন ও শিবলী রুবাইয়াত কমিশনের আমলে অনুমোদন পাওয়া কোম্পানিগুলোর ৩৫ শতাংশই দুর্বল কোম্পানির তালিকায় নাম লিখিয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdla7rwevezx",
    "title": "এবি পার্টির তালহা আলমের মনোনয়নপত্র সংগ্রহ করলেন জমিয়ত নেতারা",
    "publication_date": "2025-12-22T09:14:17+06:00",
    "keywords": "আমার-দেশ,সুনামগঞ্জ,জগন্নাথপুর",
    "body": "সুনামগঞ্জ- ৩ (শান্তিগঞ্জ-জগন্নাথপুর) আসনে এবি পার্টির তালহা আলমের মনোনয়নপত্র সংগ্রহ করেছেন জমিয়তে উলামায়ে ইসলামের নেতারা। রোববার বিকেল ৩টায় জগন্নাথপুর উপজেলা নির্বাচন কার্যালয় থেকে এ মনোনয়নপত্র সংগ্রহ করেন, কেন্দ্রীয় জমিয়তের সদস্য ও শান্তিগঞ্জ উপজেলা জমিয়তের সভাপতি হাফিজ হোসেন আহমেদ, জগন্নাথপুর উপজেলা জমিয়তের সভাপতি হাফিজ সৈয়দ ওযায়রুল হকের নেতৃত্বে মনোনয়নপত্র সংগ্রহ করা হয়।\nএরআগে তালহা আলম মঙ্গলবার (১৬ ডিসেম্বর) কেন্দ্রীয় কার্যালয়ে ব্যারিস্টার আসাদুজ্জামান ফুয়াদের হাতে ফরমপূরণ করে জমিয়ত ছেড়ে এবি পার্টিতে যোগ দেন। সংশ্লিষ্ট সূত্রগুলো জানিয়েছে, জমিয়ত নেতৃবৃন্দের অনুমতিতেই তালহা এবি পার্টিতে যোগ দেন। তিনি জমিয়তের মুফতি ওয়াক্কাস গ্রুপের প্রচার সম্পাদক ছিলেন। সব মিলিয়ে, এবি পার্টির প্রার্থী হিসেবে সৈয়দ তালহা আলমের পাশে সাবেক জমিয়ত নেতাদের দৃঢ় অবস্থান তার নির্বাচনী লড়াইকে আরও শক্তিশালী করবে বলে মনে করছেন রাজনৈতিক মহল।\nমনোনয়নপত্র সংগ্রহে যুক্ত জমিয়ত নেতা কেন্দ্রীয় সদস্য এবং জেলা জমিয়তের সহ-সভাপতি মাওলানা হোসেন আহমেদ জানান, তারা আসন্ন নির্বাচনে সৈয়দ তালহা আলমের পক্ষে মাঠে কাজ করবেন এবং প্রয়োজন অনুযায়ী তার নির্বাচনি কমিটিতে দায়িত্ব পালন করবেন। দলীয় পরিচয়ের ঊর্ধ্বে উঠে তারা ভোটার সংযোগ, সাংগঠনিক সমন্বয় ও প্রচারণায় সক্রিয় ভূমিকা রাখবেন। আজকেও তারা কেন্দ্রীয় সহ-সভাপতি এবং জেলা জমিয়তের সভাপতি মাওলানা আব্দুস শহীদ জামলাবাদী সাহেবের নির্দেশে এসেছেন।\nমনোনয়ন পত্র সংগ্রহে এসে সুনামগঞ্জ জেলা জমিয়তের সহ-সভাপতি এবং জগন্নাথপুর উপজেলা জমিয়তের সভাপতি হাফিজ সৈয়দ ওযায়রুল হক বলেন, সৈয়দ তালহা আলম আমাদের কাছে একজন রাজনৈতিক সহযোদ্ধা নন তিনি আমাদের ভাই। দল পরিবর্তন হতে পারে কিন্তু আমাদের সম্পর্ক ও বিশ্বাস অটুট। আন্দোলন সংগ্রাম থেকে ৫ আগস্টের পর আমরা মিলেমিশে অক্লান্ত পরিশ্রম করেছি আগামীতেও করবো।\nএবি পার্টির জগন্নাথপুর উপজেলার নেতা আলী আসগর ইমন বলেন, আমরা আগামী নির্বাচনে জয়ের ব্যাপারে শতভাগ আশাবাদী।  জনতার চেয়ারম্যান তালহা আলমের সাথে তার বর্তমান দল এবি পার্টি। সাবেক দল জমিয়ত এবং দলমতের ঊর্ধে হাজার কর্মী নির্বাচনে ঝাঁপিয়ে পড়তে প্রস্তুত।\nরাজনৈতিক বিশ্লেষকদের মতে, ভিন্ন দলের নেতাদের এ ধরনের ঐক্য ও সমর্থন সৈয়দ তালহা আলমের ব্যক্তিগত গ্রহণযোগ্যতা, নেতৃত্বগুণ ও তৃণমূল ভিত্তির শক্তি স্পষ্টভাবে তুলে ধরে। এটি তার নির্বাচনি প্রচারণায় নতুন গতি আনবে বলে মনে করছেন সংশ্লিষ্টরা।\nসৈয়দ তালহা আলম এ বিষয়ে কৃতজ্ঞতা প্রকাশ করে বলেন, রাজনীতি হওয়া উচিত মানুষের কল্যাণের জন্য। জমিয়তের আমার ভাইয়েরা যে বিশ্বাস ও সমর্থন দেখিয়েছেন। তা নিয়ে আমরা একসঙ্গে এলাকার উন্নয়নে কাজ করে যাব। আমি দেশ এবং দশের স্বার্থে জেলা সভাপতির অনুমতিক্রমে ভবিষ্যৎ রাজনৈতিক প্রেক্ষাপট বিবেচনা করে দেশপ্রেমিক দল এবি পার্টিতে যোগদান করেছি। জাতীয় নির্বাচন স্বতন্ত্র করা অনেক কষ্টসাধ্য বিষয়। এবি পার্টির চেয়ারম্যান মুজিবুর রহমান মঞ্জু ও দলের সাধারণ সম্পাদক ব্যারিস্টার আসাদুজ্জামান ফুয়াদ আন্দোলন সংগ্রামের আদর্শ নেতা এবং জাতীয় রাজনীতিতে তাদের অবদান অনস্বীকার্য। জাতীয় নির্বাচনে আমাদের আঞ্চলিক অবস্থান এবং কেন্দ্রীয় নেতাদের সহযোগিতা আগামী নির্বাচনে জনগণকে নিয়ে আমরা এগিয়ে যাবো।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amdgcx6zgcija",
    "title": "ফিনিক্স পাখির মতো আমার দেশ-এর নতুন উন্মেষ",
    "publication_date": "2025-12-22T09:03:15+06:00",
    "keywords": "আমার-দেশ",
    "body": "গণমানুষের কণ্ঠস্বর আমার দেশ। বাংলাদেশের স্বাধীনতার কথা বলে আমার দেশ। ফ্যাসিবাদী শক্তির বিরুদ্ধে ও গণতন্ত্রের পক্ষে আমার দেশ। ছাত্র-জনতার জুলাই বিপ্লবকে ধারণ করে আমার দেশ। ভারতীয় হেজিমনির বিরুদ্ধে লড়াই চালিয়ে যাচ্ছে আমার দেশ। আমার দেশ-এর লড়াই দুই দশকের। তিন দফায় কারাবরণকারী মজলুম সম্পাদক মাহমুদুর রহমান এ লড়াইয়ে নেতৃত্ব দিচ্ছেন।\nশেখ হাসিনা পরিবারের দুর্নীতির সাড়া জাগানো রিপোর্ট আর আওয়ামী দুঃশাসন ও ভারতের আগ্রাসনবাদী নীতির বিরুদ্ধে দুরন্ত সাহসী সাংবাদিকতা করতে গিয়ে বারবার ফ্যাসিবাদী আক্রমণের মুখে পড়েছে আমার দেশ। হাসিনার স্বৈরাচারী সরকার দুদফায় বন্ধ করে দেয় পত্রিকাটি। তারও আগে ২০০৭ সালে ওয়ান-ইলেভেনের সময় কারারুদ্ধ তৎকালীন মালিকদের পক্ষ থেকে লে-অফ করে বন্ধ ঘোষণা করা হয়েছিল পত্রিকাটি। কিন্তু বারবার ফিনিক্স পাখির মতো ছাইভস্ম থেকে জেগে উঠেছে আমার দেশ। দুই দশকে পত্রিকাটি প্রায় এক যুগই আলোর মুখ দেখেনি। কিন্তু তাতে কি? একদল অদম্য সংবাদকর্মী আর মাহমুদুর রহমানের মতো অসীম সাহসী সম্পাদকের নেতৃত্বাধীন পত্রিকাকে ঠেকিয়ে রাখে কে? ছাত্র-জনতার রক্তাক্ত জুলাই বিপ্লবের মধ্য দিয়ে গণতন্ত্রের মুক্তির সঙ্গে সঙ্গে আমার দেশকেও মুক্ত বিহঙ্গের মতো ডানা মেলার সুযোগ এনে দিয়েছে।\nগত দেড় দশকে ফ্যাসিবাদী শেখ হাসিনার দুঃশাসনে অন্যতম টার্গেট ছিল আমার দেশ। ভারতের ইন্ধনে হাসিনা সরকার আরো বেশি আক্রোশে ফেটে পড়েছিল আমার দেশ-এর বিরুদ্ধে।\nহাসিনার আক্রোশের কারণও ছিল। শেখ হাসিনা পরিবারের দুর্নীতি আর ভারতীয় আগ্রাসনের বিরুদ্ধে মজলুম সম্পাদক মাহমুদুর রহমানের নেতৃত্বে আমার দেশ যে দুঃসাহসী সাংবাদিকতার চ্যালেঞ্জ নিয়েছে, বাংলাদেশের ইতিহাসে তা নজিরবিহীন। আর এ কারণেই আওয়ামী হায়েনারা বারবার ঝাঁপিয়ে পড়ে আমার দেশ সম্পাদক ও সাংবাদিকদের ওপর। জ্বালিয়ে ছাইভস্ম করে দেয় অফিস। গায়ের জোরে তালাবদ্ধ করা হয় ছাপাখানা। পুলিশ প্রহরায় প্রেস তালাবদ্ধ রেখে লুটেরা আওয়ামী লীগ লুটে নেয় প্রেসের সব মালামাল। পেশিশক্তির উন্মত্ততার পাশাপাশি সারা দেশে চলে সিরিজ মামলা।\nবস্তুনিষ্ঠ সাংবাদিকতার অঙ্গীকার নিয়ে ২০০৪ সালের ২৩ সেপ্টেম্বর যাত্রা শুরু করে আমার দেশ। ওয়ান-ইলেভেন-পরবর্তী মইন-ফখরুদ্দীনের শাসনে ২০০৮ সালে চরম ক্রান্তিকালে আমার দেশ-এর দায়িত্ব নেন অকুতোভয় সম্পাদক মাহমুদুর রহমান। এরপর আওয়ামী লীগ ক্ষমতায় এসে ২০০৯ সালের ডিসেম্বরে প্রথম আঘাত হানে পত্রিকাটির ওপর।\nহাসিনাপুত্র সজীব ওয়াজেদ জয়ের দুর্নীতি নিয়ে তৎকালীন বিশেষ প্রতিনিধি এম আবদুল্লাহর আলোচিত রিপোর্টের জেরে হামলে পড়ে সম্পাদক, সাংবাদিক ও পত্রিকার ওপর। সম্পাদক মাহমুদুর রহমান ও প্রতিবেদক এম আবদুল্লাহর গাড়িতে বর্বরোচিত হামলার ঘটনা ঘটে। সারা দেশে সিরিজ মামলা করানো হয় দলীয় ক্যাডারদের দিয়ে।\nকমান্ডো স্টাইলে সম্পাদক মাহমুদুর রহমানকে অফিস থেকে তুলে নিয়ে ৩৯ দিন রিমান্ডে রেখে চলে নির্যাতন। আয়নাঘরে চলে হত্যাচেষ্টা। বন্ধ করা হয় পত্রিকার প্রকাশনা। পত্রিকাটি যাতে কোনোভাবেই প্রকাশ না হয়, সেজন্য বর্তমান নির্বাহী সম্পাদক সৈয়দ আবদাল আহমদ, ব্যবস্থাপনা সম্পাদক জাহেদ চৌধুরী, প্রধান সহকারী সম্পাদক প্রয়াত সঞ্জিব চৌধুরী, ক্রাইম রিপোর্টার আলাউদ্দিন আরিফ, অফিস সহকারী সাইফুল ইসলামসহ ছয় সাংবাদিকের নাম উল্লেখ করে অজ্ঞাতনামা হিসেবে ৪০০ সাংবাদিকের নামে ঢালাও মামলা দেওয়া হয়। অভিযোগ আনা হয় সম্পাদক মাহমুদুর রহমানকে গ্রেপ্তারে পুলিশকে বাধা দেওয়ার। মাহমুদুর রহমানকে আটকের পর আইনগতভাবে তাকে যখন জেলে আটকে রাখা যাচ্ছিল না, তখন বিচার বিভাগ নিয়ে সম্পাদকের একটি মন্তব্য প্রতিবেদন ও ‘চেম্বার মানে সরকারপক্ষে স্টে’—এ প্রতিবেদনের জন্য আপিল বিভাগের সুয়োমোটো রুল ও রায়ে সাত মাস জেলে আটকে রাখা হয় সম্পাদক মাহমুদুর রহমানকে। একই মামলায় সিনিয়র সাংবাদিক অলিউল্লাহ নোমানকেও সাত মাস কারাবরণ করতে হয়।\nসম্পাদক মাহমুদুর রহমান প্রথম দফায় ৯ মাস জেল খেটে আইনি লড়াইয়ে মুক্ত হওয়ার পর ২০১১ সালে তার নেতৃত্বে ফের পাঠক সমাদৃত হয় আমার দেশ। কিন্তু থামেনি রাষ্ট্রীয় নিপীড়ন।\n২০১২ সাল। শাহবাগে তখন চেতনার মাতম আর চরম উন্মাদনা। স্রোতের বিপরীতে গিয়ে আমার দেশ আলোচিত সেই ব্যানার হেডিং করে ‘শাহবাগে ফ্যাসিবাদের পদধ্বনি’। অল্প দিনের মধ্যেই আমার দেশে সাড়া জাগানো স্কাইপ কেলেংকারি নিয়ে অনুসন্ধানী প্রতিবেদন প্রকাশ করে ধারাবাহিকভাবে। অলিউল্লাহ নোমানের লেখা ওই প্রতিবেদনে তোলপাড় শুরু হয় দেশ-বিদেশে। উন্মোচিত হয় জুড়িশিয়াল কিলিংয়ের নীলনকশা। এতে আওয়ামী সরকার বেসামাল হয়ে আবার হিংস্র হায়েনার মতো ঝাঁপিয়ে পড়ে। দেশ ছেড়ে লন্ডনে পালিয়ে গিয়ে জীবন বাঁচান সাংবাদিক অলিউল্লাহ নোমান।\nদ্বিতীয় দফায় রিমান্ডে দীর্ঘ সময় নির্যাতন ও সাড়ে তিন বছর দুঃসহ জেলজীবন কাটিয়ে ২০১৬ সালে আইনি প্রক্রিয়ায় মুক্ত হন মাহমুদুর রহমান। কিন্তু হুমকির মুখে পড়ে তার জীবন। কুষ্টিয়ার আদালতে জামিন চাইতে গেলে চেষ্টা করা হয় প্রাণনাশের। রক্তাক্ত অবস্থায় দৃপ্ত কণ্ঠে জানিয়ে দেন—স্বাধীনতার জন্য প্রয়োজনে একাই জীবন দেবেন, তবু দিল্লির দাসদের কাছে নতিস্বীকার করবেন না।\nএতে ভারতের মদতে শেখ হাসিনার হয়রানি ও নির্যাতনের মাত্রা আরো বেড়ে যায়। রাতের পর রাত বাসায় পুলিশি হানা ও হয়রানি চলতে থাকে। চলে জীবননাশের বিভিন্ন চেষ্টা। এমন অবস্থায় অসুস্থ মাহমুদুর রহমান উন্নত চিকিৎসা করার জন্য দেশের বাইরে গিয়ে আর ফিরে আসতে পারেননি। প্রথমে মালয়েশিয়ায় এবং পরে তুরস্কে নির্বাসিত জীবন কাটাতে হয় তাকে।\nছাত্র-জনতার অবিস্মরণীয় জুলাই বিপ্লবে ১৫ বছরের ফ্যাসিস্ট শেখ হাসিনা ভারতে পালিয়ে গেলে টানা ছয় বছর নির্বাসিত জীবন শেষে মুক্ত-স্বাধীন দেশে ফিরে আসেন মাহমুদুর রহমান। শেখ হাসনিার দেওয়া ১২৪ মামলা মাথায় নিয়ে দেশে ফিরে আইনকে সম্মান দেখিয়ে আদালতে হাজির হয়ে তৃতীয়বারের মতো জেলে যান তিনি।\nজেল থেকে মুক্তি পেয়েই জাতীয় প্রেস ক্লাবে সাংবাদিকদের সঙ্গে মতবিনিময়ে ঘোষণা দেন নতুন করে আমার দেশ পত্রিকা চালুর।\nমুক্ত-স্বাধীন বাংলাদেশে পুলিশ আমার দেশ-এর প্রেস খুলে দিলেও সেখানে লোহার স্ক্র্যাপ ও কঙ্কাল ছাড়া আর কিছু মেলেনি। আওয়ামী দুর্বৃত্তরা লুটে নিয়ে যায় সব মালামাল।\nদীর্ঘ প্রতীক্ষার পর ধ্বংসস্তূপ থেকে ফিনিক্স পাখির মতো নতুন করে আবার ডানা মেলে আমার দেশ।\nএক যুগ পর রক্তস্নাত জুলাই বিপ্লবের বছর চব্বিশের ২২ ডিসেম্বর মাহমুদুর রহমানের সম্পাদনায় ‘স্বাধীনতার কথা বলে’ স্লোগান নিয়ে পাঠকের দরবারে হাজির হয় আমার দেশ। নব উদ্দীপনায় নতুন করে স্বপ্ন বুনছে আমার দেশের মজলুম কর্মিবাহিনী।\nনতুন অফিসে নতুন উদ্যমে একঝাঁক দুরন্ত সাহসী সংবাদকর্মী আবারও কর্মমুখর হয়ে ওঠেন। এই কর্মিবাহিনীর হাত ধরেই মাহমদুর রহমানের আমার দেশ আবার ফিরে আসে পাঠকের হাতে।\nএবার শুধু প্রিন্ট নয়, সঙ্গে অনলাইন ও মাল্টিমিডিয়া—তিন সেকশনেই আমার দেশ গত এক বছরে দেশে নতুন করে আলোড়ন তোলে।\nগতকাল পর্যন্ত পত্রিকাগুলোর মধ্যে মাল্টিমিডিয়ার নিউজ চ্যানেলে আমার দেশ দ্বিতীয় অবস্থানে। প্রিন্টে মূলধারার পত্রিকার মধ্যে আমার দেশ-এর অবস্থান দ্বিতীয়। কম পাতার একটি পত্রিকা ধরলে তৃতীয় আর অনলাইনেও আমাদের উপরে মাত্র তিনটি জাতীয় দৈনিকের অবস্থান।\nমাত্র এক বছরের মধ্যে এত সীমিতসংখ্যক স্টাফ নিয়ে আমার দেশ-এর উত্থানের পেছনে আমাদের আন্তরিক একঝাঁক পরিশ্রমী সংবাদকর্মী এবং আমাদের বিপুলসংখ্যক পাঠক-শ্রোতার অবদান অস্বীকার করার কোনো সুযোগ নেই। সবার উপরে আমাদের সম্পাদকীয় নীতি, যেটি দেশপ্রেমে উদ্বুদ্ধ, সত্যের ওপর প্রতিষ্ঠিত, ভারতীয় আধিপত্যবাদসহ সব ধরনের আধিপত্যবাদের বিরুদ্ধে উচ্চকণ্ঠ, ইসলামি মূল্যাবোধের ওপর প্রতিষ্ঠিত সাহসী এক নীতি। আর নীতির ওপর দাঁড়িয়ে আমাদের যিনি নেতৃত্ব দিয়ে যাচ্ছেন সেই সাহসী সম্পাদক মাহমুদুর রহমান, যিনি সাংবাদিকতায় এখন ফুলটাইম দিচ্ছেন এবং জীবনের লাস্ট ইনিংস হিসেবে এটিকে গ্রহণ করেছেন।\nপাঠক-দর্শকরা জানেন মজলুম সম্পাদক মাহমুদুর রহমান ২০২৪ সালের সেপ্টেম্বরের শেষদিকে দেশে ফেরেন। তখন আমার দেশ-এর কোনো অস্তিত্বই ছিল না। সম্পাদক-প্রকাশক ছিলেন না, প্রেস ছিল না, অফিস ছিল না। মায়ের অসুস্থতার কারণে মাহমুদুর রহমান অনেকটা আকস্মিকভাবেই দেশে আসেন কোনো প্রস্তুতি ছাড়াই। বিমানবন্দরে তার শুভাকাঙ্ক্ষী ও আমার দেশ-এর সহকর্মীরা বিশাল সমাবেশ করে উষ্ণ অভ্যর্থনা জানান তাকে। তারপর স্বৈরাচারের মিথ্যা মামলায় মাহমুদুর রহমানকে পাঁচদিন জেল খাটতে হয়। সম্পাদক হিসেবে তৃতীয় দফায় কারাভোগের পর মুক্ত হয়েই জাতীয় প্রেস ক্লাবে হাজির হয়ে সাংবাদিকদের মুখোমুখি হন তিনি। ঘোষণা দেন দুই মাসের মধ্যে আবার আমার দেশ বের করার। সম্পাদক ও প্রকাশক হিসেবে মাহমুদুর রহমানের নিয়োগ ২০০৯ সালেই আটকে দিয়েছিল হাসিনা সরকার। সেজন্য এতদিন মাহমুদুর রহমান ছিলেন আমার দেশ-এর ভারপ্রাপ্ত সম্পাদক ও সাবেক প্রকাশক হাসমত আলীই ছিলেন প্রকাশক। ডিসি অফিসে নতুন করে আবেদন করে মাহমুদুর রহমানকে প্রকাশক (তথা মালিক) ও সম্পাদক করার প্রক্রিয়া শুর হয় হাসিনামুক্ত বাংলাদেশে। বাদসাধে এসবি। মাহমুদুর রহমান তিনটি সাজানো মামলায় সাজাপ্রাপ্ত হওয়ায় তারা ক্লিয়ারেন্স দিচ্ছিল না। কিন্তু আইনে নৈতিক স্খলনের অপরাধ ছাড়া ডিক্লারেশন আটকানোর কোনো সুযোগ ছিল না। দীর্ঘ প্রক্রিয়ায় আইনসংগতভাবে জেলা ম্যাজিস্ট্রেট অবশেষে আমার দেশ-এর ডিক্লারেশন দেন মাহমুদুর রহমানের নামে।\nশুরু হয় অফিস খোঁজার পালা। অবশেষে আগের অফিসের পাশেই ৯৯, কাজী নজরুল ইসলাম অ্যাভিনিউ, কারওয়ান বাজারের ঢাকা ট্রেড সেন্টারের অষ্টম ফ্লোরে ঠিকানা হয় আমার দেশ-এর।\nনতুন অফিস নেওয়ার পরপরই অফিস স্পেসে সম্পাদক মাহমুদুর রহমানের আমন্ত্রণে সাড়া দিয়ে আমার দেশ-এর সাবেক সহকর্মীরা হাজির হন মধ্যাহ্নভোজে। সবাই জানিয়ে দেন তারা মাহমুদুর রহমানের সঙ্গে আছেন আমার দেশ-এর নবযাত্রায়। নতুন করে শুরুর জন্য সাবেক প্রায় অর্ধেক কর্মী পেয়ে যায় আমার দেশ। সীমিত সামর্থ্যের মধ্যে বাকি লোকজনও জোগাড় করা হয়। সাহস করে ছোট আকারে মাল্টিমিডিয়া ও অনলাইন টিমও দাঁড় করানো হয়।\nবন্ধ প্রেস খুলে দেখা যায়, স্বৈরাচারের দোসররা সব লুটে নিয়েছে। ভাড়ায় নতুন প্রেসও ঠিক করা হয়। নিউজপ্রিন্টের জোগাড়ও চলে। পাশাপাশি বিজ্ঞাপন সংগ্রহ ও লেখকদের লেখা সংগ্রহের কাজও চলে। কিন্তু বাদসাধে অফিস। কারণ, কোনোভাবেই অফিস ডেকোরেশন গুছিয়ে আনা যাচ্ছিল না। মাত্র একটি রুমে ক্যাম্প অফিস বসিয়ে আমরা ৪৮ পৃষ্ঠার একটি এবং ৩২ পৃষ্ঠার তিনটি বিশেষ উদ্বোধনী ক্রোড়পত্র গুছিয়ে নেওয়ার কাজ শুরু করি। সফলও হই। নির্ধারিত দিনে ২২ ডিসেম্বর আমার দেশ নিয়মিত ১৬ পৃষ্ঠার পাশাপাশি ৪৮ পৃষ্ঠার বিশেষ ক্রোড়পত্রসহ পাঠকের হাতে আমরা তুলে দিতে সক্ষম হই। এবার আমার দেশ-এর নতুন করে পথচলার বর্ষপূর্তিতে নিয়মিত ১৬ পৃষ্ঠার সঙ্গে আজ প্রথম দিনে আরো ২৪ পৃষ্ঠা এবং কাল ও পরশু দুদিনের প্রতিদিন ১৬ পৃষ্ঠার ক্রোড়পত্র পাঠকের হাতে তুলে দেওয়ার আয়োজন সম্পন্ন হয়েছে।\nফিনিক্স পাখির মতো ছাইভস্ম থেকে আবার পুনর্জন্ম লাভ করে আমার দেশ। দেশের গণমানুষের পত্রিকা আমার দেশ গত এক বছর থেকে পাঠকের হাতে হাতে, মানুষের মুখে মুখে। গণমানুষের এ ভালোবাসা নিয়েই আমরা এগিয়ে যেতে চাই।\nবাংলাদেশে সাহসী ও অনুসন্ধানী সাংবাদিকতার এক অনন্য নাম এখন আমার দেশ। নবযাত্রার এক বছরে পত্রিকাটি পাঠকের মন জয় করে ব্যাপক জনপ্রিয়তা লাভ করেছে। একই সঙ্গে গণমাধ্যম জগতেও সৃষ্টি করেছে তুমুল আলোড়ন। বিশেষ করে পত্রিকার প্রতিদিনের সাড়া জাগানো ‘লিড নিউজ’ পাঠকের কাছে খবরের হটকেক বা বাড়তি এক আকর্ষণ।\nআমার দেশ ছাপা পত্রিকার পাশাপাশি ই-ভার্সন, অনলাইন পোর্টাল, ইউটিউব চ্যানেল এবং ফেসবুকের মতো ডিজিটাল প্ল্যাটফর্মেও ভালো করছে। এসব প্ল্যাটফর্মে পাঠকদের চাহিদা অনুযায়ী দ্রুত সংবাদ পৌঁছে দেওয়া হচ্ছে। শুধু সংবাদই নয়; খেলাধুলা, বিনোদন, শিক্ষা, সাহিত্য ও জীবনযাপন-বিষয়ক বিভিন্ন পাতা নানা বয়সি পাঠককে আকর্ষণ করছে। পত্রিকাটিতে দেশের স্বনামধন্য লেখক, গবেষক এবং একঝাঁক মেধাবী তরুণ সাংবাদিক কাজ করছেন, যে কারণে সংবাদ ও লেখার গুণগত মান বজায় রাখতে সাহায্য করছে। আমার দেশ বাংলাদেশের অন্যতম শক্তিশালী ও জনপ্রিয় পত্রিকা হওয়ার পেছনে রয়েছে পত্রিকাটির নির্ভরযোগ্য সাংবাদিকতা।\nএছাড়া পত্রিকার সত্যনিষ্ঠ সাহসী সম্পাদক মাহমুদুর রহমানও পত্রিকাটি জনপ্রিয় হওয়ার পেছনে আরেকটি কারণ। তার প্রতি বুধবারের মন্তব্য প্রতিবেদন পাঠকদের জন্য একটি আকর্ষণীয় বিষয়। বস্তুনিষ্ঠ তথ্য পরিবেশনই পত্রিকাটিকে পাঠকের আস্থা অর্জন করতে সাহায্য করেছে। দুর্নীতি, ক্ষমতার অপব্যবহার এবং সামাজিক অনিয়মের বিরুদ্ধে আমার দেশ-এর সাহসী অনুসন্ধানী প্রতিবেদনগুলো পত্রিকাটিকে স্বতন্ত্র বৈশিষ্ট্য এনে দিয়েছে।\nখবরের ক্ষেত্রে শুধু লিড নিউজই নয়, আমার দেশ-এর ধারাবাহিক সিরিজ রিপোর্টও পাঠকপ্রিয়তা অর্জনে ভূমিকা রেখেছে। এসব রিপোর্টের মধ্যে রয়েছে—জুলাই বিপ্লবের শহীদ ও আহতদের নিয়ে ধারাবাহিক প্রতিবেদন, আওয়ামী শাসনামলে আলেম নিপীড়ন, ঢাকাসহ জেলায় জেলায় রাজনৈতিক নিপীড়ন, ৩০০ আসনের নির্বাচনি চিত্র এবং রাজনৈতিক দলগুলোর ওপর রিপোর্ট। আওয়ামী শাসনে আলেম নিপীড়ন শীর্ষক ৪০টি রিপোর্ট আলেমসমাজের প্রশংসা পায়। তেমনি বিএনপি, জামায়াতে ইসলামীসহ বিভিন্ন দলের নেতাকর্মীদের নামে লাখ লাখ মামলা, গুম, খুন ও গায়েবি মামলার বিষয়গুলো পত্রিকায় তুলে ধরা হলে তা সাড়ে ১৫ বছরের অত্যাচারের নিষ্ঠুর বিবরণের চিত্র হিসেবে বিবেচিত হয়।\nজুলাই ছাত্র-গণঅভ্যুত্থানে শেখ হাসিনার পতন ও ভারতে পালিয়ে যাওয়ার পর সম্পাদক মাহমুদুর রহমান ইস্তানবুল থেকে দেশে ফিরেই ঘোষণা দেন—আমার দেশ বের করা হবে। দীর্ঘ ১১ বছর বন্ধ থাকার পর মাত্র দুই মাসের প্রস্তুতিতে দেশব্যাপী পাঠকের হাতে তুলে দেওয়া হয় পত্রিকাটি।\nপত্রিকা প্রকাশের আগে রিপোর্টিং টিমকে নিয়ে বৈঠক করেছিলেন সম্পাদক মাহমুদুর রহমান। তিনি বলেছিলেন, পত্রিকার প্রথম দিন বা উদ্বোধনী সংখ্যায় এমন একটি লিড নিউজ থাকবে, যা পাঠকদের আলোড়িত করবে। প্রথম দিনের লিড নিউজের শিরোনাম ছিল ‘দিল্লিকে ঢাকা অ্যাটাক করতে বলেছিলেন শেখ হাসিনা’। ওই রিপোর্ট সেদিন দেশব্যাপী ছিল একটি আলোচিত রিপোর্ট। শুধু দেশেই নয়, বিদেশে বাংলাভাষী পাঠকদের মধ্যেও ব্যাপক সাড়া জাগায় রিপোর্টটি। পাঠকরা কয়েকগুণ বেশি দাম দিয়ে সেদিন আমার দেশ সংগ্রহ করেন। ঢাকার অনেক পাঠক প্রথম দিন রাতে আমার দেশ-এর প্রেসে গিয়েও ভিড় জমান পত্রিকা হাতে পেতে। ইউটিউব চ্যানেলে লিড নিউজটির ভিউ হয় ৩৭ লাখ। প্রথম পাতায় জুলাই শহীদদের ছবি নিয়েও একটি রিপোর্ট করা হয়। এভাবে নবযাত্রার প্রথম দিনেই আমার দেশ সারা দেশে বাজিমাত করে।\nডিজিটাল প্ল্যাটফর্মে আমার দেশ-এর ই-ভার্সন বা ই-পেপার, অনলাইন পোর্টাল, ইউটিউব চ্যানেল ও ফেসবুক পেজ রয়েছে। নিউজ পোর্টালটি মাত্র এক বছরে ৪ নম্বর অবস্থানে চলে এসেছে। আমার দেশ-এর ফেসবুক পেজের ভিউ প্রতি মাসে প্রায় ৪০ কোটিতে দাঁড়িয়েছে। ফেসবুকের ফলোয়ার এক বছরে ১৪ লাখে পৌঁছেছে। ইউটিউব চ্যানেলের সাবস্ক্রাইবার ১৫ লাখ ছাড়িয়েছে কয়েক দিন আগেই। পত্রিকার উদ্বোধনী দিনে আমার দেশ-এর লিড নিউজ ছিল ‘দিল্লিকে ঢাকা অ্যাটাক করতে বলেছিলেন হাসিনা’। ইউটিউব চ্যানেলে ওই নিউজটি তামান্না মিনহাজ পড়ে শোনালে এর ভিউ হয় প্রায় ৩৭ লাখ। এছাড়া সাড়া জাগানো অন্তত ৩২টি রিপোর্টের প্রতিটির ভিউ হয়েছে এক মিলিয়ন অর্থাৎ ১০ লাখের বেশি। গত এক মাসে ইউটিউবের ভিউ দাঁড়ায় প্রায় ৬ কোটি। আর আমার দেশ-এর ওয়েবসাইটে মাসিক ভিউ প্রায় ১০ কোটি।\nনবযাত্রায় পথচলার এক বছর পার করায় মহান আল্লাহ রাব্বুল আলামিনের কাছে এজন্য আমরা শুকরিয়া আদায় করছি। আমার দেশকে নিয়ে মানুষের যে প্রত্যাশা ছিল, গত এক বছরে আমরা তার কতটা পূরণ করতে পেরেছি—দেশের মানুষ, আমাদের পাঠক ও দর্শকরা তা মূল্যায়ন করবেন।\nলেখক : ব্যবস্থাপনা সম্পাদক, আমার দেশ\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/barisal/amducuiezttvt",
    "title": "লাউ চাষে কৃষকের ভাগ্যবদল",
    "publication_date": "2025-12-22T08:59:53+06:00",
    "keywords": "আমার-দেশ,পিরোজপুর,কাউখালী",
    "body": "পিরোজপুরের কাউখালীতে এবার আগাম লাউ চাষ করে অনেক কৃষকের ভাগ্যবদল হয়েছে। প্রতিদিনই বিভিন্ন অঞ্চলের পাইকাররা কৃষকের ফসলের মাঠ থেকে লাউ কেটে নিয়ে দেশের বিভিন্ন অঞ্চলে বিক্রি করছেন।\nঅন্য সময়ের চেয়ে এবার লাউয়ের দাম বেশ ভালো পেয়েছেন কৃষকরা। উপজেলার কৃষকরা মাঠ ফসলের পাশাপাশি বিভিন্ন ধরনের সবজি চাষে ঝুঁকছেন। যার ফলশ্রুতিতে এবার এ উপজেলায় প্রায় ৫৮ হেক্টর জমিতে লাউয়ের চাষ হয়েছে।\nসরেজমিনে উপজেলার বিভিন্ন এলাকায় গিয়ে দেখা গেছে, কৃষকরা বাড়ির উঠানে, রাস্তার ধারে, পতিত জমিতে, পুকুর বা ছোট খালের পাশে এবং কৃষিজমির পাশে লাউয়ের পাশাপাশি কুমড়া, শিম, শসা, করলাও চাষ করেছেন।\nউপজেলা সদর ইউনিয়নের পূর্ব কেউন্দিয়া গ্রামে গিয়ে দেখা যায়, কৃষক মামুন হোসেন তার ক্ষেতে কাজ করছেন। তিনি জানান, ২৫০টি মাদায় প্রায় ৫০০ লাউ গাছ লাগিয়েছে। এ বছর আশ্বিন মাস থেকে এ অগ্রহায়ণের শেষ পর্যন্ত প্রায় আড়াই লাখ টাকার লাউ বিক্রি করেছে। আরো প্রায় দুই লাখ টাকার লাউ বিক্রি করতে পারবে বলে তিনি জানান। গত বছর কৃষক মামুন প্রায় পাঁচ লাখ টাকার লাউ বাজারে বিক্রি করেছেন। তিনি জানান, এ বছর লাউ চাষ করতে তার খরচ হয়েছে মাত্র ৩০/৩৫ হাজার টাকা।\nসয়না রঘুনাথপুর ইউনিয়নের কৃষক সুজিত জানান, তিনিও প্রায় দেড় লাখ টাকার লাউ বিক্রি করেছে।\nউপজেলা কৃষি সম্প্রসারণ অফিসার প্রদীপ কুমার হালদার জানান, পলি বিধৌত কাউখালীর মাটি সবজি চাষে উপযুক্ত। এ বছর প্রায় ৫০০ হেক্টর জমিতে সবজির চাষ হচ্ছে। লাউয়ের ভালো দাম পাওয়া যায় বলে সারা বছরই এখন চাষ হচ্ছে। আমাদের উপসহকারী কৃষি অফিসাররা সার্বক্ষণিক মাঠে থেকে সবজি চাষিদের বিভিন্ন কারিগরি পরামর্শ দিচ্ছেন।\nউপজেলা কৃষি অফিসার সোমা রানী দাস বলেন, আমাদের বিভিন্ন প্রকল্পের আওতায় উন্নত ফলনশীল বিভিন্ন প্রকারের সবজির প্রদর্শনী দেওয়া হচ্ছে। পাশাপাশি সরকারি প্রণোদনাতেও বিভিন্ন প্রকারের সবজি বীজ দেওয়া হয়েছে। তাছাড়া বিভিন্ন প্রশিক্ষণের মাধ্যমে কৃষকদের সবজি চাষবিষয়ক ব্যবহারিক জ্ঞান প্রদান করা হচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdsnvevhyhco",
    "title": "শ্রদ্ধা-ভালোবাসায় বিদায় এ কে খন্দকারের",
    "publication_date": "2025-12-22T08:50:47+06:00",
    "keywords": "প্রধান-উপদেষ্টা",
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/sylhet/amdbhelpcp4rv",
    "title": "নানা সমস্যায় কমছে চা উৎপাদন রপ্তানি বাণিজ্যে ধসের শঙ্কা",
    "publication_date": "2025-12-22T08:49:42+06:00",
    "keywords": "মৌলভীবাজার,বাণিজ্য,আমার-দেশ",
    "body": "প্রতিকূল আবহাওয়ায় কমে গেছে চায়ের  উৎপাদন। শ্রমিক অসন্তোষ, তীব্র খরা আর ভারী বৃষ্টিপাতের কারণে চা-শিল্পে পড়েছে নেতিবাচক প্রভাব । শুধু তাই নয়,  উৎপাদন কম হওয়ায় দেশের চাহিদা মিটিয়ে বিদেশে রপ্তানি বাণিজ্যেও ধসের আশঙ্কা দেখা দিয়েছে। এতে চা-শিল্পে দেখা দিয়েছে অশনিসংকেত।\nজানা গেছে, দেশে চায়ের রেকর্ড পরিমাণ উৎপাদন হয় ২০২৩ সালে। তবে গত বছর এনটিসি বাগানে শ্রমিক অসন্তোষ, তীব্র খরা আর ভারী বৃষ্টিপাতের কারণে চা-শিল্পে পড়েছে নেতিবাচক প্রভাব। চলতি বছরও চা-শিল্পে এর প্রভাব রয়েছে, তীব্র তাপপ্রবাহে দেরিতে কুড়ি আসে গাছে। উৎপাদন মৌসুমে কাঙ্ক্ষিত ফলন না পাওয়ায় বছর শেষে চায়ের উৎপাদন কমেছে ১০ থেকে ১২ ভাগ। অপরদিকে চায়ের দাম কম পাওয়ার অভিযোগ খাতসংশ্লিষ্টদের। চলতি বছর ১০৩ মিলিয়ন কেজি উৎপাদনের লক্ষ্যমাত্রা ধরা হলেও অনাবৃষ্টিতে অনিশ্চয়তার মধ্যে চা উৎপাদন শুরু হয়। শ্রমিকদের কাছ থেকে সঠিকভাবে কাজ আদায় না করা ও গুণগত মানের চা উৎপাদন না করলে এ বছরও চা উৎপাদন কমসহ এ শিল্প নানা সমস্যায় পড়বে।\nআবারও চা উৎপাদন ও বিপণনে অনিশ্চয়তা নিয়ে শুরু হয়েছিল নতুন বছরের চা উৎপাদন। এর প্রভাব পড়েছে চা-শিল্পে। দেশে ১৭১টি ছোট-বড় চা-বাগানের মধ্যে ৯৩টি বাগান রয়েছে মেলৗভীবাজার জেলায়। ২০২৩ সালে চা-শিল্পের ইতিহাসে সর্বোচ্চ ১০ কোটি ২৯ লাখ কেজির উপরে চা উৎপাদন করে পানীয় পণ্যটি রেকর্ড গড়ে। প্রথমবারের মতো দেশে চা উৎপাদনে দুই অঙ্কের মাইলফলক ছোঁয়ার স্বপ্ন পূরণ হয়। তবে সদ্য বিদায়ী ২০২৪ সালে প্রতিকূল আবহাওয়ায় কারণে কমেছে চা উৎপাদন, ১০ কোটি আট লাখের জায়গায় উৎপাদন হয়েছে ৯ কোটি তিন লাখ চার হাজার কেজি। চলতি বছরও কমেছে চায়ের উৎপাদন। ১০ কোটি তিন লাখ কেজির লক্ষ্যমাত্রা থাকলেও অক্টোবর পর্যন্ত উৎপাদন হয় সাত কোটি পাঁচ লাখ কেজির বেশি, যা মূল উৎপাদনের চেয়ে ১০-১২ ভাগ কম। নানা প্রতিকূলতার কারণে উৎপাদন ব্যাহত হয়েছে। আধুনিকায়নসহ বাগান মালিকদের বিভিন্ন উদ্যোগের পরও প্রতিকূল আবহাওয়ার কারণে কমেছে বার্ষিক উৎপাদন। নিলামে দাম না পাওয়ার অভিযোগও রয়েছে। অবৈধ পথে চা আসায় এর প্রভাব পড়ছে দেশীয় চা-শিল্পে। অর্থনৈতিক সমস্যায় পড়ায় অনেকগুলো বাগান বন্ধসহ হচ্ছে শ্রমিক অসন্তোষ। এতে উৎপাদন কমেছে।\nচা-শ্রমিক মনি গোয়ালা, নমিতা মাদ্রাজী ও স্মৃতি চাষা বলেন, চা উৎপাদন কম হওয়ায় তারা বেশি টাকা রোজগার করতে পারেননি। তারা বলেন, বাগানে বেশি পাতা হলে বেশি টাকা রোজগার করা যায়। নিরিখের উপরে পাতা তুললে প্রতি কেজিতে চার থেকে পাঁচ টাকা বেশি পাওয়া যায়। এতে পরিবার-পরিজন নিয়ে একটু ডালভাত খেতে পারি। কিন্তু বেশি চা পাতা না হওয়ায় এ বছর অন্য বছরের মতো ভালো টাকা রোজগার করতে পারেননি তারা।\nশ্রীমঙ্গলের ক্লোনেল টি গার্ডেনের ম্যানেজার, রনি ভৌমিক জানান, চা উৎপাদন খরচ অনেক বৃদ্ধি পেয়েছে। বিশেষ করে সার, গ্যাস, ডিজেল, কীটনাশকসহ সব জিনিসের দাম বৃদ্ধি পেয়েছে। সে অনুযায়ী চায়ের দাম বৃদ্ধি পায়নি। যদিও সরকার চায়ের সর্বমিন্ন দাম ২৪৫ টাকা নির্ধারণ করে দিয়েছে, তারপরও সমস্যা কাটছে না। নিলামে কমেছে চা বিক্রি।\nতিনি বলেন, সরকার এ শিল্পের প্রতি দৃষ্টি না দিলে এটি ধীরে ধীরে ক্ষতির সম্মুখীন হবে। এখনো অনেক বাগান শ্রমিকদের মজুরি দিতে না পারায় অনেক বাগান বন্ধ হয়ে গেছে, অনেক বাগান বন্ধের পথে।\nবাংলাদেশীয় চা সংসদ সিলেট অঞ্চলের চেয়ারম্যান জিএম শিবলী বলেন, বছরের শুরুতে অধিক খরার কবলে পড়ায় চা উৎপাদন ব্যাহত হয়। এছাড়া সবগুলো বাগানে পর্যাপ্ত সেচব্যবস্থা না থাকায় অনেক চা-গাছ নষ্ট হয়েছে। এতে চা উৎপাদন ব্যাহত হয়।\nশ্রীমঙ্গল চা ব্যবসায়ী সমিতির সভাপতি চেরাগ আলী মাস্টার নিলামে চা বিক্রি কমের কারণ হিসেবে জানান, সরকার চায়ের দাম বাড়িয়েছে ঠিকই কিন্তু সে দামের চা নিলামে উঠছে না।\nন্যাশনাল টি কোম্পানির পরিচালক ও শ্রী গোবিন্দপুর চা-বাগানের স্বত্বাধিকারী মহসিন মিয়া মধু জানান, প্রতিনিয়তই চোরাইপথে ও অবৈধভাবে পাশ্ববর্তী দেশ থেকে নিম্নমানের চা আমাদের দেশে প্রবেশ করছে। এতে আমাদের চায়ের উপরে এর প্রভাব পড়ছে। এগুলো বন্ধ করতে হবে।\nশ্রীমঙ্গল টি ব্রোকার্স অ্যাসোসিয়েশনের সভাপতি এসএমএন মুনির বলেন, চা উৎপাদনে আরো সচেতন হয়ে ভালো মানের চা উৎপাদন করলেই নিলামে চা বিক্রি হবে ও গুণগত মান বাড়বে বলে জানালেন নিলামসংশ্লিষ্টরা। গুণগত মানের চা নিলামে না ওঠায় বায়াররাও কম চা কিনছেন। চা উৎপাদন বাড়ানোর সঙ্গে সঙ্গে গুণগত মান বৃদ্ধি করতে হবে বলেও জানালেন তিনি। গুণগত মান ভালো না হলে কমে যায় চায়ের বিক্রি। ভালো করতে হবে চা প্যাকেজিংয়ের ব্যবস্থাও। ভালো চা উৎপাদন করলে বিক্রিও বাড়বে বলে জানান তিনি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdgr46ecamqy",
    "title": "সময় মতো কাপ্তাই হ্রদের পানি না কমায় বিপাকে ১৩ হাজার কৃষক",
    "publication_date": "2025-12-22T08:38:30+06:00",
    "keywords": "আমার-দেশ,রাঙামাটি,লংগদু",
    "body": "সঠিক সময়ে কাপ্তাই হ্রদের পানি না কমায় বিপাকে পড়েছে নিম্নআয়ের হাজারো কৃষক। কৃষি জমিগুলো পানিতে ডুবে থাকায় যথা সময়ে বোরো ধানের আবাদ করতে না পেরে হতাশ রাঙ্গামাটির লংগদু উপজেলার প্রায় ১৩ হাজারের অধিক কৃষক।\nসরেজমিনে লংগদু উপজেলার বিভিন্ন এলাকা ঘুরে দেখা যায়, যে সকল জায়গায় পৌষ মাসে জলে ভাসা জমিগুলোতে বোরোধানের আবাদ শুরু হতো, ঐসব জমিতে এখনো ভরপুর পানি ঢেউ খেলছে। এতে করে আগামী বছর খাদ্য সংকটে পড়ার সম্ভাবনা রয়েছ অত্র উপজেলার হাজারো পরিবারের।\nলেকের ভাসমান জমিতে চাষ করা কৃষক আবুল হোসেন, আব্দুর রহিম, জাফরসহ অনেকেই বলেন, দীর্ঘ সময় ধরে এসব জমিতে ধান সহ মৌসুমি চাষাবাদ করে আসছি আমরা। কিন্তু এবছর পানি না কমিয়ে কাপ্তাই বাঁধ বন্ধ করে রেখেছে সরকার, এতে করে আমার মত হাজারো কৃষক ক্ষতিগ্রস্ত হচ্ছে।\nউপজেলার ভাসান্যদম, বগাচতর,গুলশাখালী কালাপাকুজ্জা, লংগদু সদর ইউনিয়ন, মাইনী ইউনিয়নের জলে ভাসা জমিন চাষীরা ইতিমধ্য ধানের বীজ রোপন করেছে। আগামী  ১৫ দিনের মধ্যে পুরো পানি কমে না গেলে চাষাবাদ করতে পারবেনা বলে জানান তারা।\nলংগদু উপজেলা কৃষি অফিসের উদ্যান তত্ত্ববিদ রতন চৌধুরি বলেন, লংগদু উপজেলা ৮ হাজর হেক্টর কৃষি জমি রয়েছে। তার মধ্যে সাড়ে ৬হাজার হেক্টর কৃষি জমি জলে ভাসা। এখানে প্রায় সাড়ে ১৩ হাজারের অধিক কৃষক রয়েছে। এবছর যে হারে পানি কমছে এতে করে সঠিক সময়ে মৌসুমি ধান বা অন্যান্য ফসল করতে পারবেনা কৃষকরা। তাই এমাসের মধ্যে পানি কমালে কৃষকরা বাঁচবে।\nএ বিষয়ে লংগদু উপজেলা নির্বাহী অফিসার জাহাঙ্গীর হোসাইন জানান, কৃষকদের কথা চিন্তা করে আমরা উপজেলা প্রশাসনের পক্ষ হতে জেলা প্রশাসককে জানাবো, যাতে কৃষকদের কথা চিন্তা করে দ্রুত সময়ে কাপ্তাই বাঁধ দিয়ে পানি ছেড়ে দেওয়া হয়।\nএই বিষয়ে পিডিপির ব্যবস্থাপক মাহমুদ হাসান এর সঙ্গে মোবাইল ফোনে কথা হলে তিনি জানান, গত কিছুদিন আগে একটি মিটিং হয়েছিলো। আগামী নির্বাচন পর্যন্ত পানি না কমানোর জন্য প্রস্তাব করা হয়েছে।\nকৃষি জমি তলিয়ে থাকলে কৃষকরা খাদ্য সংকটে পড়বে এমন প্রশ্নের জবাবে তিনি জানান, আসলে আমাদের লেভেলে পানি রাখার কথা তার চাইতে আরো পাঁচ ফিট পানি কম আছে। হয়তো যারা জমি চাষ করছে সে পরিমাণ পানি কমেনি।  তবে পানি কমানো বা  বাঁধের পানি ছেড়ে দেওয়ার কোন কথা তিনি জানায়নি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amdxuj6bd9zgc",
    "title": "তীব্র শীতে কাঁপছে রাজশাহী",
    "publication_date": "2025-12-22T08:36:31+06:00",
    "keywords": "শীত,আমার-দেশ,রাজশাহী,কুয়াশা",
    "body": "ভোরের রাজশাহী যেন অন্যরকম। কুয়াশার চাদরে ঢাকা চারপাশ, সঙ্গে উত্তরের হিমেল বাতাস সব মিলিয়ে নগররজুড়ে নেমে এসেছে শীতের দাপট। গতকাল রোববার দুপুর পর্যন্ত সূর্যের দেখা মেলেনি। ঠান্ডা বাতাসে স্থবির হয়ে পড়েছে জনজীবন, ফাঁকা রাস্তায় কমেছে মানুষের উপস্থিতি।\nশীতের এই প্রকোপ সবচেয়ে বেশি ভোগাচ্ছে খেটে খাওয়া মানুষদের। রাজশাহী মহানগরীর কোর্ট এলাকায় সকাল থেকেই কাজে বের হওয়ার অপেক্ষায় দাঁড়িয়ে ছিলেন দিনমজুর জয়নাল আবেদিন। ঠান্ডায় কাঁপতে কাঁপতে তিনি বলেন, ভোরে বের হইছিলাম, কিন্তু বাতাস খুব বেশি। একটু থেমে সকাল সাড়ে সাতটার দিকে বের হই। শরীর ঠান্ডায় শক্ত হয়ে আসছে। ৯টা পর্যন্ত কোনো কাজ জোটেনি।\nনগরীর বহরমপুর রেল বস্তিতে শীতের দৃশ্য আরো করুণ। খোলা জায়গায় জ্বালানো আগুন ঘিরে দাঁড়িয়ে আছে নারী, শিশু ও বৃদ্ধরা। কারো হাতে চায়ের কাপ, কারো গায়ে ছেঁড়া-পুরোনো কম্বল। আগুনের পাশে বসে থাকা এক বৃদ্ধ বলেন, রাতটা কোনোভাবে কাটাইছি। এখনো কোনো শীতের কাপড় পাই নাই। আগুন না জ্বালাইলে টিকাই মুশকিল।\nবস্তিবাসীদের অভিযোগ, রাজশাহীতে এখনো পর্যাপ্ত সরকারি বা বেসরকারি উদ্যোগে শীতবস্ত্র বিতরণ শুরু হয়নি। ফলে নিম্নআয়ের মানুষগুলোকে নিজের উদ্যোগেই ঠান্ডা মোকাবিলা করতে হচ্ছে।\nরাজশাহী আবহাওয়া অফিসের পর্যবেক্ষক রাজিব খান জানান, শুক্রবারের তুলনায় শনিবার তাপমাত্রা কিছুটা কমেছে। শুক্রবার সন্ধ্যা থেকে হিমেল হাওয়া বেড়েছে, যা আরো কয়েকদিন অব্যাহত থাকতে পারে। এতে শীতের তীব্রতা আরো বাড়ার আশঙ্কা রয়েছে।\nআবহাওয়াবিদদের মতে, উত্তরাঞ্চলে শৈত্যপ্রবাহের পূর্বাভাস থাকায় রাজশাহীতে শীতের প্রকোপ ধীরে ধীরে বাড়ছে। এই পরিস্থিতিতে সবচেয়ে ঝুঁকিতে রয়েছে শিশু, বয়স্ক ও অসুস্থ মানুষ। তারা দ্রুত শীতবস্ত্র বিতরণ, ভাসমান মানুষের জন্য অস্থায়ী আশ্রয় এবং সামাজিক সহায়তা বাড়ানোর তাগিদ দিয়েছেন।\nসমাজবিজ্ঞানী তৌফিক আহম্মেদ মনে করেন, প্রতিবছর শীত এলেই দেখা যায় সবচেয়ে বেশি ভোগে নিম্নআয়ের মানুষ। দিনমজুর, বস্তিবাসী কিংবা ভাসমান মানুষের জন্য শীত মানে কাজ হারানো ও স্বাস্থ্যঝুঁকি একসঙ্গে। রাষ্ট্র ও সমাজের সম্মিলিত উদ্যোগ না থাকলে এই মানুষগুলো আরো প্রান্তিক হয়ে পড়ে।\nরাজশাহী মেডিকেল কলেজ হাসপাতালের মেডিসিন বিশেষজ্ঞরা জানান, শীতের তীব্রতায় শ্বাসকষ্ট, সর্দি-কাশি, নিউমোনিয়া ও হৃদরোগের ঝুঁকি বাড়ে। বিশেষ করে শিশু ও বয়স্কদের ক্ষেত্রে শীত খুবই বিপজ্জনক। পর্যাপ্ত শীতবস্ত্র না থাকলে রোগ প্রতিরোধ ক্ষমতা দ্রুত কমে যায়। এই সময় কম্বল বিতরণের পাশাপাশি গরম খাবার ও প্রাথমিক চিকিৎসা সহায়তাও জরুরি।\nমানবাধিকারকর্মী আনোয়ার হোসেন বলছেন, শীতের শুরুতেই যদি পরিকল্পিতভাবে শীতবস্ত্র বিতরণ করা হতো, তাহলে এতটা দুর্ভোগ হতো না। এখনো রাজশাহীতে অনেক বস্তি ও খোলা জায়গায় থাকা মানুষ কোনো সহায়তা পায়নি। প্রশাসনের পাশাপাশি বিত্তবানদের এগিয়ে আসা জরুরি।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/education/amdjn6qz3szcs",
    "title": "জোরালো হচ্ছে শেখ পরিবারের নাম মুছে ফেলার দাবি",
    "publication_date": "2025-12-22T08:32:30+06:00",
    "keywords": "আমার-দেশ,ঢাকা-বিশ্ববিদ্যালয়",
    "body": "জুলাই অভ্যুত্থানের মধ্য দিয়ে দেশে আওয়ামী ফ্যাসিবাদ পরাজিত হলেও ঢাকা বিশ্ববিদ্যালয়সহ বিভিন্ন উচ্চশিক্ষা প্রতিষ্ঠানে শেখ পরিবারের নামে থাকা স্থাপনাগুলো এখনো বহাল তবিয়তে রয়েছে। শিক্ষার্থীদের অভিযোগ, রাজনৈতিক পটপরিবর্তনের পরও ফ্যাসিবাদের প্রতীক হিসেবে বিবেচিত এসব স্থাপনার নাম পরিবর্তনে বিশ্ববিদ্যালয় প্রশাসনের কার্যকর কোনো উদ্যোগ চোখে পড়েনি।\nঢাকা বিশ্ববিদ্যালয়ে শেখ পরিবারের নামে একাধিক হল, আবাসিক ভবন ও অবকাঠামো রয়েছে। এর মধ্যে উল্লেখযোগ্য হলোÑবঙ্গমাতা শেখ ফজিলাতুন্নেছা মুজিব হল, বঙ্গবন্ধু শেখ মুজিবুর রহমান হল, বঙ্গবন্ধু টাওয়ার, শেখ রাসেল টাওয়ার। এছাড়া বিশ্ববিদ্যালয়ের বিভিন্ন সভা-সেমিনার কক্ষ, বাগান ও অন্যান্য স্থাপনাও শেখ পরিবারের সদস্যদের নামে নামকরণ করা হয়েছে।\nশিক্ষার্থীদের মতে, দীর্ঘদিন ধরে এসব নাম রাজনৈতিক আধিপত্য ও একদলীয় কর্তৃত্বের প্রতীক হিসেবে ব্যবহৃত হয়েছে। অভ্যুত্থানের মাধ্যমে সে শাসনব্যবস্থার পতন ঘটলেও বিশ্ববিদ্যালয় প্রশাসনের নীরবতায় এসব চিহ্ন এখনো বহাল রয়েছে।\nএদিকে, আওয়ামী ফ্যাসিবাদ ও আধিপত্যবাদের বিরুদ্ধে সোচ্চার কণ্ঠস্বর ইনকিলাব মঞ্চের মুখপাত্র শরীফ ওসমান হাদিকে হত্যার ঘটনায় ঢাকা বিশ্ববিদ্যালয়জুড়ে শিক্ষার্থীদের মধ্যে তীব্র ক্ষোভ ছড়িয়ে পড়ে। হত্যাকাণ্ডের পর শিক্ষার্থীরা বিশ্ববিদ্যালয়কে ‘ফ্যাসিবাদের চিহ্নমুক্ত’ করার দাবি জোরালোভাবে উত্থাপন করেন। এরই ধারাবাহিকতায় শেখ পরিবারের নামে থাকা বিভিন্ন স্থাপনার নাম পরিবর্তনের দাবি নতুন করে সামনে আসে।\nশিক্ষার্থীরা বলেন, জুলাই অভ্যুত্থানের চেতনার সঙ্গে সাংঘর্ষিক এমন নাম বহাল রাখা কোনোভাবেই গ্রহণযোগ্য নয়।\nএ প্রেক্ষাপটে ঢাকা বিশ্ববিদ্যালয়ের ‘শেখ মুজিবুর রহমান হল’-এর নাম পরিবর্তন করে ‘শহীদ ওসমান হাদি হল’ এবং ‘বঙ্গমাতা শেখ ফজিলাতুন্নেছা মুজিব হল’-এর নাম পরিবর্তন করে ‘ফেলানী হল’ করার দাবিতে উপাচার্যের প্রশাসনিক ভবন ঘেরাও কর্মসূচি পালন করে কেন্দ্রীয় ছাত্র সংসদ (ডাকসু)।\nগতকাল রোববার দুপুরে ডাকসু নেতারা, বিভিন্ন হল সংসদের প্রতিনিধি এবং সাধারণ শিক্ষার্থীরা প্রশাসনিক ভবনের সামনে অবস্থান নেয়। এ সময় তারা ‘ফ্যাসিবাদের আস্তানা, ঢাবিতে থাকবে না’, ‘মুজিববাদ মুজিববাদ, মুর্দাবাদ মুর্দাবাদ’-সহ বিভিন্ন স্লোগান দেন। এদিন বিশ্ববিদ্যালয় প্রশাসনের কাছে একটি স্মারকলিপিও জমা দেন শিক্ষার্থীরা\nঘেরাও কর্মসূচিতে ডাকসুর সমাজসেবা সম্পাদক এবি জুবায়ের বলেন, ইতিহাস থেকে আমরা দেখেছি, হাসিনার চেয়েও বড় স্বৈরাচার ছিল তার পিতা শেখ মুজিবুর রহমান। হাসিনার বিদায়ের পর সেই স্বৈরাচারের আইকন হিসেবে মুজিবের কোনো চিহ্ন ঢাকা বিশ্ববিদ্যালয়ে রাখা যাবে না। পাশাপাশি ফ্যাসিবাদের সব চিহ্ন উপড়ে ফেলতে হবে।\nজুলাই অভ্যুত্থানে মানবতাবিরোধী অপরাধে জড়িত শিক্ষক-কর্মকর্তাদের শাস্তি দাবি করে তিনি বলেন, জুলাইয়ে যেসব শিক্ষক, কর্মকর্তা ও কর্মচারী গণহত্যার পক্ষে অবস্থান নেয় এবং বিভিন্ন অপরাধে সরাসরি জড়িত, তাদের অতি দ্রুত প্রশাসনিক শাস্তির আওতায় আনতে হবে।\nডাকসুর সংস্কৃতিবিষয়ক সম্পাদক মোসাদ্দেক আলী ইবনে মুহাম্মদ বলেন, মুজিব হলের নাম পরিবর্তন করে শহীদ ওসমান হাদি হল, ফজিলাতুন্নেছা হলের নাম পরিবর্তন করে ফেলানী হল নামকরণের দাবি জানিয়েছি। এছাড়া জুলাই গণহত্যায় সমর্থন দেওয়া শিক্ষক-কর্মকর্তা ও কর্মচারীদের বিরুদ্ধে প্রশাসনিক ব্যবস্থা নেওয়ার দাবি জানিয়েছি। এখন পর্যন্ত প্রশাসন ইতিবাচক কোনো পদক্ষেপ নেয়নি।\nএর আগে গত বৃহস্পতিবার রাতে শরীফ ওসমান হাদির মৃত্যুর খবর ছড়িয়ে পড়ার পর শেখ মুজিবুর রহমান হলের নামফলকের ওপর ‘শহীদ শরীফ ওসমান হাদি হল’ লেখা নামফলক স্থাপন করেন ওই হল সংসদের ভিপি ও জিএস। সেদিনই তারা আনুষ্ঠানিকভাবে হলের নাম পরিবর্তনের দাবি জানান।\nএদিকে, ফজিলাতুন্নেছা মুজিব হলের নাম পরিবর্তনের দাবিকে কেন্দ্র করে হল সংসদের ভেতরে আপত্তি উঠেছে। হলের ভিপি তাসনিম আক্তার নাবিলা অভিযোগ করে বলেন, আমাদের না জানিয়ে ডাকসু কীভাবে এমন কর্মসূচি ঘোষণা করেছে। এটা কেন করা হলো। আমরা এর জবাব চাই। এ নিয়ে আজ (গতকাল) রাতে হল সংসদের সভা আছে, সেখান থেকে আমরা সামগ্রিক সিদ্ধান্ত জানতে পারব।\nএদিকে, হল সংসদের সাধারণ সম্পাদক মিফতাহুল জান্নাত রিফাত ফেসবুক পোস্টে লেখেনÑহলের নাম পরিবর্তন নিয়ে আমরা একমত ছিলাম এবং মেয়েদের মতামতও সংগ্রহ করছিলাম। তবে ডাকসুর অফিসিয়াল ফেসবুক পেজ থেকে পোস্ট দেওয়ার আগে আমাদের কারো সঙ্গে যোগাযোগ করা হয়নি। সুতরাং চাপিয়ে দেওয়া কোনো সিদ্ধান্ত আমরা মানব না।\nতিনি আরো লেখেন, হলের শিক্ষার্থীদের ভোটে সর্বোচ্চ সমর্থন পেয়েছে ‘ক্যাপ্টেন সিতারা বেগম হল’ নামটি, যিনি একজন বীর প্রতীক এবং নারীদের লড়াইয়ের প্রতীক। দ্বিতীয় সর্বোচ্চ ভোট পেয়েছে ‘ফেলানী হল’ নামটি।\nএ বিষয়ে ডাকসু ভিপি সাদিক কায়েম বলেন, হলের বিতর্কিত নামগুলো পরিবর্তনই এখানে মুখ্য বিষয়। এ নিয়ে দ্বিমতের কিছু নেই। নিশ্চিতভাবে কোন নাম হবে এবং কেন হবে, সেটা শিক্ষার্থীদের মতামতের ভিত্তিতেই নির্ধারিত হবে।\nএদিকে, চলতি বছরের ৩ সেপ্টেম্বর ঢাকা বিশ্ববিদ্যালয়ের ‘জাতির জনক বঙ্গবন্ধু শেখ মুজিবুর রহমান হল’ নাম থেকে ‘জাতির জনক’ ও ‘বঙ্গবন্ধু’ শব্দ দুটি বাদ দেওয়া হয়। তবে পুরো নাম পরিবর্তনের দাবি তখনো ছিল।\nবিশ্ববিদ্যালয় প্রশাসন সূত্রে জানা গেছে, বিশ্ববিদ্যালয়ের সিন্ডিকেট সভায় প্রশাসনের ঐকমত্যের ভিত্তিতে উত্থাপিত দাবিগুলোর বিষয়ে সিদ্ধান্ত হবে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/op-ed/amd3ccr5oklrs",
    "title": "নবযাত্রার এক বছর",
    "publication_date": "2025-12-22T08:10:05+06:00",
    "keywords": "আমার-দেশ,মাহমুদুর-রহমান,সাংবাদিক",
    "body": "সময় কারো জন্য অপেক্ষা করে না। তার ওপর আমাদের মতো প্রবীণত্বে পৌঁছালে মনে হয় সময়ের গতি যেন অনেক বেড়ে গেছে। প্রতিটি জন্মদিনে মনের ভেতরে আনন্দের পরিবর্তে যেন বিষাদের সুর বেজে ওঠে। ব্যাপারটা অনেকটা পাহাড়ে ওঠানামার মতো। সময় নিয়ে ধীরে ধীরে চড়াইতে উঠতে হলেও উতরাইয়ের সময় মাধ্যাকর্ষণের টানে গতি বেড়ে যায়। জীবনও অনেকটা ওই রকম। বাল্যকালে ও কৈশোরে স্কুলজীবনের প্রতিটি শ্রেণি কতই না দীর্ঘ মনে হয়। প্রতিটি দিন আনন্দময়। জীবন নিয়ে তখন কত স্বপ্ন বোনা। কলেজ, বিশ্ববিদ্যালয়, কর্মজীবন ইত্যাদি।\nআর এখন দ্রুতবেগে কেবল অন্তের দিকে ধাবমান। ছয় বছর নির্বাসিত জীবন কাটিয়ে গত বছর ২৮ সেপ্টেম্বর ফ্যাসিবাদমুক্ত বিপ্লবোত্তর বাংলাদেশে ফিরে এসেছিলাম। আমার অশীতিপর মা সেই সময় গুরুতর অসুস্থ ছিলেন। একটু ভালো হলে তাকে হাসপাতাল থেকে বাসায় এনে আমার দেশ পুনঃপ্রকাশের কাজে ভয়ানক ব্যস্ত হয়ে পড়েছিলাম। ২০২৪-এর ২২ ডিসেম্বর আমার দেশ-এর নবযাত্রা শুরু হয়েছিল। মাকে হারালাম এ বছর ৬ জুলাই অন্ধকার প্রত্যুষে।\nদেখতে দেখতে আরো কতগুলো মাস পেরিয়ে আজ আবার ২২ ডিসেম্বর। ঝরে গেল জীবন থেকে আরো একটি বছর। আমাদের মহানবীর (সা.) একটি হাদিস শুনেছিলাম। তিনি জন্ম থেকে মৃত্যু পর্যন্ত জ্ঞান অর্জনের চেষ্টা করতে উপদেশ দিয়েছেন। হাদিসটি সহিহ কিংবা দুর্বল সেটা আমি না জানলেও উপদেশটি মান্য করে চলি। সে অর্থে নতুনভাবে আমার দেশ চালাতে গিয়ে ব্যক্তিগত অভিজ্ঞতার ঝুলি আরো সমৃদ্ধ হয়েছে। এক বছরের সেই অভিজ্ঞতার গল্প আজ পাঠকদের খানিকটা শোনাব।\n২০০৮ সালে আমার দেশ-এর সাংবাদিক এবং তৎকালীন মালিক পক্ষের অনুরোধ ও আগ্রহে মিডিয়ায় আমার যাত্রা শুরু হয়েছিল। মরহুম আতাউস সামাদ, সৈয়দ আবদাল আহমদ, জাহেদ চৌধুরী, এম আবদুল্লাহ এবং সেই সময় কারা অন্তরীণ মালিক মোসাদ্দেক আলী সম্মিলিতভাবে আমাকে পত্রিকা জগতে আসতে উদ্বুদ্ধ করেছিলেন। আমি প্রথমবারের মতো জেলে গেলে নিরুপদ্রব জীবন থেকে আমাকে পত্রিকা জগতে টেনে আনার জন্য সামাদ ভাই খুব আক্ষেপ করেছিলেন। তিনি আবদালদের বলতেন, পত্রিকা চালাতে না এলে মাহমুদকে পরিবারসমেত হাসিনার এত জুলুম সহ্য করতে হতো না। সামাদ ভাই, পড়ন্ত বেলায় নতুন পেশায় আনার জন্য আমি আপনার কাছে কৃতজ্ঞ। মহান আল্লাহ তায়ালা যেন আপনাকে বেহেশত নসিব করেন।\nআমার লেখালেখি অবশ্য শুরু হয়েছিল আমার দেশ-এর সঙ্গে জড়িত হওয়ার বছর দুয়েক আগ থেকেই- নয়া দিগন্তে কলাম লেখার মাধ্যমে। যা-ই হোক, পত্রিকার দায়িত্ব নিয়ে মইন-মাসুদ-ফখরুদ্দীন গং-এর ভারতীয় ও আওয়ামী কানেকশন এবং বিএনপি ধ্বংসের পরিকল্পনা উদঘাটনকেই স্রোতের বিপরীতে গিয়ে অন্যতম সম্পাদকীয় নীতিতে পরিণত করেছিলাম। আমার সে সময়ের মন্তব্য প্রতিবেদনগুলো পড়লেই আমার দেশ-এর তখনকার লড়াইয়ের ধরনটা বুঝতে পারবেন। তারপর ২০০৯ সালে শেখ হাসিনা ক্ষমতা গ্রহণ করলে একেবারে প্রথম থেকেই তার সরকারের দুর্নীতি, বিচার বিভাগ দলীয়করণ, মানবাধিকার হরণ এবং যাবতীয় অপশাসনের বিরুদ্ধে আমার দেশ সোচ্চার থেকেছে। কোনো বিপদকে তোয়াক্কা করিনি।\nফ্যাসিস্ট সরকার মাত্র বছর চারেক আমাদের পত্রিকা চালাতে দিয়েছিল। সেই চার বছরের মধ্যেও ২০১০ সালে প্রায় ছয় সপ্তাহের মতো সরকার আমার দেশ বন্ধ করে রেখেছিল। ২০১৩ সালের ১১ এপ্রিল ছাপাখানা একেবারে স্থায়ীভাবে পুলিশ সিলগালা করে দেওয়ার ফাঁকে আমি বছরখানেকের জন্য প্রথমবারের মতো জেলখানা ঘুরেও এসেছিলাম। জেলে বসে সেই সময়কার জেলজীবন নিয়ে লিখেছিলাম অদ্যাবধি আমার সবচেয়ে পাঠকনন্দিত বইÑ‘জেল থেকে জেলে’। ২০১৩ থেকে ২০১৬-এর একেবারে শেষ পর্যন্ত দ্বিতীয় দফার দীর্ঘতর জেলজীবনে লিখেছিলাম ইংরেজি বইÑ‘দি পলিটিক্যাল হিস্ট্রি অব মুসলিম বেঙ্গল’। ২০১৮ সালে আমি নির্বাসনে গেলে বইটি ইংল্যান্ড থেকে প্রকাশিত হয়েছিল। সব ধরনের জুলুম করেও শেখ হাসিনা আমার লেখালেখি কিংবা জবান কোনোটাই বন্ধ করতে পারেননি।\n২০১৩ সালের ১১ এপ্রিল ফ্যাসিস্ট সরকার পত্রিকা বন্ধ করে দেওয়ার সময় আমাদের যে সম্পাদকীয় নীতি ছিল, সেই ফ্যাসিবাদ এবং আগ্রাসনবিরোধী নীতি শতভাগ অপরিবর্তিত রেখেই আমার সহকর্মীদের সঙ্গে নিয়ে ২০২৪ সালের ২২ ডিসেম্বর আমার দেশ পুনঃপ্রকাশ করেছি। সেই থেকে প্রতিদিন সংবাদ প্রকাশের সময় আমরা নিরপেক্ষ থেকে কেবল সঠিক তথ্য এবং বস্তুনিষ্ঠতার ওপর জোর দিয়েছি। বাংলাদেশের অধিকাংশ মিডিয়া করপোরেট স্বার্থসংশ্লিষ্ট হওয়ায় সেগুলো সর্বদা ‘এস্টাবলিশমেন্ট’কে তোয়াজ করে চলতে অভ্যস্ত।\nআমি এখানে ‘এস্টাবলিশমেন্ট’ বলতে সরকার, বিভিন্ন সময়কালে ক্ষমতাবান রাজনৈতিক দল এবং নানা প্রক্রিয়ায় অতুল বিত্তবৈভবের অধিকারী বড় বিজ্ঞাপনদাতাদের বুঝিয়েছি। শেখ হাসিনার দীর্ঘ শাসনামলে আমরা মিডিয়াকে দানব শাসকের পায়ের তলায় বিড়ালের মতো গড়াগড়ি দিতে দেখেছি। সব তথাকথিত ‘পেশাদার সম্পাদকের’ দল ঘি-মাখনের ভাণ্ড হাতে নিয়মিত মহারানির দরবারে হাজির হতেন। রাহুল রাহার মতো সাংবাদিক নামধারী তেলবাজরা হাসিনার শয়নকক্ষে গিয়ে গানও শোনাতে চাইতেন। তেল প্রদানকারী এবং গ্রহণকারীরা মিলেমিশে তখন কী সুন্দর দিন কাটাইতেন! এসব পত্রিকা তৎকালীন সরকার এবং দিল্লির প্রভুদের নির্দেশে বিরোধীদল এবং ভিন্নমতের বিরুদ্ধে অবিরাম অসত্য এবং উদ্দেশ্যপ্রণোদিত প্রচারণা চালিয়েছে।\nজুলাই বিপ্লবে শেখ হাসিনার অপ্রত্যাশিত পতনের পর এরা কিছুদিন ঘাপটি মেরে থেকে সুযোগমতো নতুন কর্তাদের সঙ্গে লাইনঘাট করে একে একে রাজনৈতিক মালিকদের কোলে গিয়ে উঠেছে। যেসব পত্রিকায় প্রায় প্রতিদিন বিএনপির শীর্ষ নেতাদের বিরুদ্ধে অসত্য সংবাদ প্রকাশ করে তাদের চরিত্র হনন করা হতো, সেসব পত্রিকায় এখন হাসিনার আমলের মতোই তেলবাজি চলছে। অবশ্য তেল-মাখন গ্রহণকারী ব্যক্তিদের পরিবর্তন হয়েছে। নব্য ক্ষমতাবানরাও তেল-পানিতেই তুষ্ট, তেলবাজদের পিচ্ছিল অতীত দেখার সময় তাদের নেই।\nআমি কখনো ওদের মতো বুদ্ধিমান ছিলাম না। তাই সম্ভাব্য বিপদের পরোয়া না করে আগের মতোই স্বাধীন সাংবাদিকতার চর্চা করে চলেছি। আগামী নির্বাচনে কে বা কারা ক্ষমতায় আসতে পারে এবং আমাদের সেখান থেকে কী কী সুবিধা মিলতে পারে, সেই চিন্তা করে সম্পাদকীয় নীতিতে কোনো পরিবর্তন আনিনি। পত্রিকায় শহীদ জিয়া এবং খালেদা জিয়ার অবদানকে সর্বদা যথাযথ শ্রদ্ধা ও সম্মানের সঙ্গে প্রকাশ করা হয়েছে। তাই বলে দলদাসের ভূমিকা গ্রহণ করতে আমরা কোনোকালেই সম্মত ছিলাম না। আমার জন্য খুব সহজ ছিল বিএনপির নীতিনির্ধারকদের খুশি করে আমার দেশকে দলীয় পত্রিকা বানিয়ে ফেলা। তাতে নির্বাচনের পর আমার সঙ্গে পুরোনো সম্পর্কের সুবাদে বর্তমান তেলবাজদের চেয়ে অনেক বেশি নগদ লাভের সুযোগ ছিল।\nদেশের অন্যতম সুশীল পত্রিকার জরিপ থেকে জেনেছি যে, বিএনপির প্রায় দুই-তৃতীয়াংশ সংখ্যাগরিষ্ঠতা নিয়ে সরকার গঠন করার প্রবল সম্ভাবনা রয়েছে। আমিও মনে করি, জরিপের পূর্বাভাস অনুযায়ী বিজয় একেবারে ভূমিধস না হলেও বিএনপিই সরকার গঠন করবে। দুর্ভাগ্যবশত আমি জন্মাবধি একগুঁয়ে। আদর্শ জলাঞ্জলি দিয়ে তেল মারার অভ্যাস কখনো রপ্ত করতে পারিনি। এই জীবন সায়াহ্নে পৌঁছে মাথা নোয়ানো আর সম্ভবও হবে না। ফলে আমার এক সময়কার বিএনপির বন্ধুরা আমার ওপর বেজায় গোসসা করেছেন। দলটির পদলেহনকারী বটবাহিনী নাকি দিবারাত্র আমার পিন্ডি চটকাচ্ছে।\nতবে সুবিধার কথা হলো, আমি যেহেতু সোশ্যাল মিডিয়ায় কোনোদিন ছিলাম না, তাই ওইসব মাসোহারাপ্রাপ্তদের নিন্দাবাক্য আমার কাছে পৌঁছায় না। ওসমান হাদিকে হত্যার পর আমিও ভারতীয় এবং ফ্যাসিস্ট আঁততায়ীদের লক্ষ্যবস্তুতে থাকব সেটা স্বাভাবিক। আশা করছি, আমার প্রতি বিএনপি নেতৃত্বের ঘৃণা একেবারে জানে মেরে ফেলার মতো পর্যায়ে পৌঁছেনি। প্রসঙ্গক্রমে সম্প্রতি শোনা একটি ঘটনার কথা বলিÑ\nআমি প্রায় দুই দশক জাতীয়তাবাদী পেশাজীবীদের নেতৃত্ব দিয়েছি। সে সুবাদে সব পেশাজীবীর সঙ্গেই আমার যথেষ্ট ঘনিষ্ঠতা রয়েছে। দেশের একজন প্রখ্যাত পেশাজীবীর সঙ্গে এই কয়েকদিন আগে দেখা হলে তিনি বললেন, বিএনপির এক প্রবল প্রভাবশালী নেতা আমার কাছ থেকে তাকে দূরে থাকতে বন্ধুসুলভ পরামর্শ দিয়েছেন।\nসংবাদটি শুনে আমি বেশ কৌতুক বোধ করেছি। বিএনপির উল্লিখিত নেতাটির উত্থান হয়েছে পেশাজীবী রাজনীতি করে। একসময় তার উপকার করতে গিয়ে দলে সেই ব্যক্তির প্রতিদ্বন্দ্বীদের কাছে আমি বিরাগভাজনও হয়েছিলাম। এটাই বাঙালির আদি চরিত্র, যার গল্প শেরেবাংলা অনেক আগেই করে গেছেন। জানা গল্পের আর পুনরাবৃত্তি করলাম না। আমার বর্তমান অবস্থা বহুলাংশে কাজী নজরুল ইসলামের বিখ্যাত কবিতা ‘আমার কৈফিয়ত’-এর মতো, যেখানে তিনি লিখেছিলেন-\n‘কেহ বলে, তুই জেলে ছিলি ভালো, ফের যেন তুই যাস জেলে।’\nসর্বশক্তিমান আল্লাহ তায়ালা যদি আগামী সরকারের জামানায় সেটাই আমার নিয়তি স্থির করে থাকেন, তবে তা-ই সই। শহীদ আবু সাঈদ, শহীদ শরীফ ওসমান হাদি জীবন দিয়ে আমাদের পথ দেখিয়ে গেছে। আমরা ভয়কে জয় করতে শিখে গেছি। তবে রাজনীতিবিদদের সব হুমকি, ভারত ও আওয়ামীপন্থি প্রভাবশালী বিজ্ঞাপনদাতাদের অসহযোগিতা এবং নিন্দুকের অন্যায় সমালোচনাকে ছাপিয়ে গেছে পাঠকের অপরিসীম ভালোবাসা। পাঠকরা আমাদের ফিরে আসাকে সাদরে গ্রহণ করেছেন। তারা উজাড় করা ভালোবাসার অকৃপণতায় আমাদের সব ধরনের ক্ষতি উসুল করে দিয়েছেন। পুনঃপ্রকাশের বর্ষপূর্তিতে তাই পাঠকদের প্রতি আমার অসীম কৃতজ্ঞতা।\nভিন্ন প্রসঙ্গে কিছু কথা বলে আমার লেখা শেষ করব। এবারের দফায় পত্রিকা চালাতে এসে এমন এক চ্যালেঞ্জ মোকাবিলা করতে হয়েছে, যার জন্য আমি প্রস্তুত ছিলাম না। ২০১৩ সালের এপ্রিলে আমার দেশ বন্ধ হয়ে যাওয়ার সময় সামাজিক যোগাযোগমাধ্যম এখনকার মতো গুরুত্বপূর্ণ ছিল না। তখনো অনলাইন এবং ই-পেপার বের করতে হতো। কিন্তু মাল্টিমিডিয়া, বিশেষ করে ইউটিউব এত জনপ্রিয় মাধ্যম হয়ে ওঠেনি।\nপুরোনো সহকর্মীদের নিয়ে পত্রিকা শুরু প্রসঙ্গে প্রাথমিক আলোচনাতেই তারা আমাকে জানিয়েছিলেন এই চ্যালেঞ্জের কথা। বুড়ো বয়সে নতুন প্রযুক্তির কথা শুনে বেশ ঘাবড়েও গিয়েছিলাম। তাছাড়া আমাদের তহবিলেরও প্রচণ্ড সংকট ছিল। ইউটিউবের জন্য উপযুক্ত, মনোমুগ্ধকর কনটেন্ট তৈরিতে যেসব যন্ত্রপাতি কিনতে হয়েছিল, তার মূল্যও নিতান্ত কম ছিল না। সব মিলিয়ে আমি অপ্রত্যাশিত অতিরিক্ত ব্যয়ে একপ্রকার নিমরাজি ছিলাম। শেষ পর্যন্ত খুবই সীমিত বাজেটের মধ্যে আমাদের স্টুডিও ইত্যাদি নির্মাণ করতে হয়েছিল।\nপত্রিকা প্রকাশের আগেই যখন প্রথম কনটেন্ট তৈরি করা হয়, তখন আমাদের বসারও জায়গা ছিল না। ইন্টেরিয়রের কাজ চলা অবস্থায় ধুলোবালির মধ্যে নেওয়া আমার পাঁচ মিনিটের একটি ইন্টারভিউ ইউটিউবে আপলোড করা হলে ৬০ হাজার ভিউ হতেই আমরা বেজায় খুশি হয়েছিলাম। শূন্য সাবস্ক্রাইবারের অপরিচিত চ্যানেলে ওরকম ভিউ হবে আশা করিনি। ইউটিউবে প্রথম যাত্রার এক মাসের মধ্যে পুনঃপ্রকাশিত আমার দেশ-এর প্রথম দিনের লিড নিউজ, ‘ঢাকা অ্যাটাক’ সোশ্যাল মিডিয়ায় রীতিমতো ঝড় তুলেছিল। ইউটিউবে প্রায় পনেরো মিনিটের কনটেন্টের ভিউ হয়েছিল ৩৬ লাখ, যে রেকর্ড আজ পর্যন্ত ভাঙা সম্ভব হয়নি। ছাপানো পত্রিকার পাশাপাশি আমার দেশ ফেসবুক এবং ইউটিউব চ্যানেলকেও যে পাঠক এবং দর্শকরা এতটা আপন করে নেবেন, সেটা আমাদের সুদূর কল্পনাতেও ছিল না।\nএখন অনেক শুভানুধ্যায়ী আমাকে প্রায়ই ফোন করে জানান যে, তারা প্রতিদিন সকালে নাকি ইউটিউবে আমাদের লিড নিউজ প্রচারের অপেক্ষায় থাকেন। আমাদের গরিবের চ্যানেল প্রায় জনপ্রিয় টেলিভিশনের সমকক্ষ হয়ে উঠছে। এসব কথা শুনে আমার সেকেলে মনে এক মিশ্র ভাবের উদয় হয়। একদিকে মনে হয়, এটা তো আনন্দের সংবাদ। কিন্তু সেকেলে মন বলে, ইউটিউব এতটা জনপ্রিয় না হলে আমার ছাপা হওয়া পত্রিকার সার্কুলেশন হয়তো আরো বাড়ত। সব সম্পাদকেরই বোধহয় নিজের পত্রিকার প্রতি এ দুর্বলতাটুকু থাকে।\nমোটকথা, যে প্রত্যাশা নিয়ে গত বছর ২২ ডিসেম্বর আমরা পুনঃযাত্রা করেছিলাম, তার থেকে অনেক বেশি খোদা তায়ালা এই এক বছরে দিয়েছেন। আল্লাহ যাকে ইচ্ছা এভাবেই বেহিসাব কল্যাণ প্রদান করেন। এবার বোধহয় আমার অবসরের চিন্তা করা উচিত।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdsjv6efd3bc",
    "title": "পাকিস্তান সেনাপ্রধানকে সর্বোচ্চ রাষ্ট্রীয় পদক দিল সৌদি আরব",
    "publication_date": "2025-12-22T06:55:36+06:00",
    "keywords": "আমার-দেশ,পাকিস্তান,সৌদি-আরব,পদক",
    "body": "সৌদি আরব পাকিস্তানের সেনাপ্রধান জেনারেল আসিম মুনিরকে দেশটির সর্বোচ্চ রাষ্ট্রীয় সম্মান ‘কিং আবদুলআজিজ মেডেল (এক্সেলেন্ট ক্লাস)’ প্রদান করেছে। রোববার সৌদি প্রতিরক্ষা মন্ত্রী যুবরাজ খালিদ বিন সালমান রিয়াদে এক অনুষ্ঠানে তার হাতে এই পদক তুলে দেন বলে জানিয়েছে সৌদি প্রেস এজেন্সি (এসপিএ)।\nএসপিএ জানায়, বাদশাহ সালমানের নির্দেশে এই পদক দেওয়া হয়েছে। সৌদি আরব ও পাকিস্তানের মধ্যে কৌশলগত সম্পর্ক ও সহযোগিতা জোরদারে জেনারেল আসিম মুনিরের “বিশিষ্ট অবদান”-এর স্বীকৃতি হিসেবে তাকে এই সম্মানে ভূষিত করা হয়।\nপদক প্রদানকালে যুবরাজ খালিদ ও জেনারেল মুনিরের মধ্যে একটি বৈঠকও অনুষ্ঠিত হয়। বৈঠকে দুই দেশের দীর্ঘদিনের সৌদি-পাকিস্তান সম্পর্ক, প্রতিরক্ষা সহযোগিতা এবং আন্তর্জাতিক শান্তি ও নিরাপত্তা রক্ষায় যৌথ প্রচেষ্টা নিয়ে আলোচনা হয় বলে জানানো হয়েছে।\nসূত্র: আল আরাবিয়া\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdclotqfcr9s",
    "title": "সুদানে ড্রোন হামলায় নিহত ১০",
    "publication_date": "2025-12-22T06:29:55+06:00",
    "keywords": "আমার-দেশ,সুদান",
    "body": "সুদানের দক্ষিণ দারফুর প্রদেশের একটি ব্যস্ত বাজারে ড্রোন হামলায় অন্তত ১০ জন নিহত হয়েছেন। তবে কারা এ হামলা চালিয়েছে সেটি নিশ্চিত নয়।\nদেশটির বিভিন্ন অঞ্চলে সেনাবাহিনী ও প্যারামিলিটারি র‌্যাপিড সাপোর্ট ফোর্স (আরএসএফ)-এর মধ্যে সংঘর্ষের তীব্রতা বাড়ার মধ্যেই এ হামলার ঘটনা ঘটল।\nমানবাধিকার সংগঠন নর্থ দারফুর ইমার্জেন্সি রুমস কাউন্সিল জানায়, শনিবার (২০ ডিসেম্বর) আরএসএফের নিয়ন্ত্রণাধীন মালহার শহরের আল-হারা মার্কেটে ড্রোন থেকে হামলা চালানো হয়। এতে বহু দোকানে আগুন ধরে যায় এবং বাজারের অবকাঠামোতে ব্যাপক ক্ষয়ক্ষতি হয়। তবে হামলাকারীদের পরিচয় সম্পর্কে সংগঠনটি কোনো তথ্য দেয়নি।\n২০২৩ সালের এপ্রিল থেকে সুদানের সেনাবাহিনী ও আরএসএফের মধ্যে সংঘর্ষ শুরু হয়ে তা রক্তক্ষয়ী গৃহযুদ্ধে রূপ নেয়। এই যুদ্ধে এখন পর্যন্ত হাজার হাজার মানুষ নিহত হয়েছেন এবং প্রায় এক কোটি ২০ লাখ মানুষ বাস্তুচ্যুত হয়েছেন। পাশাপাশি দেশজুড়ে দেখা দিয়েছে চরম মানবিক সংকট ও দুর্ভিক্ষ পরিস্থিতি।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/nature-environment/amdbn58nni9ic",
    "title": "বছরের দীর্ঘতম রাত ও ক্ষুদ্রতম দিন: উত্তর গোলার্ধে শীতকালীন ‘অয়নান্ত’",
    "publication_date": "2025-12-22T05:47:33+06:00",
    "keywords": "বাংলাদেশ,আমার-দেশ",
    "body": "রোববার (২১ ডিসেম্বর) ছিল চলতি বছরের সবচেয়ে দীর্ঘতম রাত। বাংলাদেশসহ উত্তর গোলার্ধের সব দেশের মানুষদের জন্য ২১ ডিসেম্বর বছরের সবচেয়ে দীর্ঘতম রাত। একই সঙ্গে আজ সোমবার হবে বছরের সবচেয়ে ছোট দিন।\nউত্তর গোলার্ধে এদিন সন্ধ্যা দ্রুত নেমে আসে এবং রাত শেষ হতে স্বাভাবিকের তুলনায় বেশি সময় লাগে। সৌরজগতের নিয়ম অনুযায়ী পৃথিবী সূর্যের চারদিকে ঘোরার সময় নিজ অক্ষে সামান্য হেলে থাকে। এই হেলনের কারণে কখনো উত্তর গোলার্ধ সূর্যের দিকে ঝুঁকে পড়ে, আবার কখনো দক্ষিণ গোলার্ধ সূর্যের কাছাকাছি অবস্থানে যায়।\n২১ জুন উত্তর গোলার্ধ সূর্যের সবচেয়ে কাছে থাকে। সে কারণে ওই দিন সূর্যের রশ্মি দীর্ঘ সময় ধরে উত্তর গোলার্ধে পড়ে এবং সেটিই হয়ে ওঠে বছরের দীর্ঘতম দিন। এ সময় সূর্য কর্কটক্রান্তি রেখার ওপর প্রায় খাড়াভাবে কিরণ দেয়, যা ‘সামার সলসটিস’ বা উত্তরায়ণ নামে পরিচিত।\nঅন্যদিকে, ডিসেম্বর মাসে পৃথিবীর দক্ষিণ গোলার্ধ সূর্যের দিকে হেলে পড়ে এবং উত্তর গোলার্ধ সূর্য থেকে অপেক্ষাকৃত দূরে সরে যায়। ফলে উত্তরে সূর্যালোকের পরিমাণ কমে গিয়ে শীতকাল শুরু হয়, আর দক্ষিণ গোলার্ধে সৃষ্টি হয় গ্রীষ্মকাল।\n২১ ডিসেম্বর উত্তর গোলার্ধ সূর্য থেকে সবচেয়ে দূরবর্তী অবস্থানে থাকায় সূর্যের আলো স্বল্প সময়ের জন্য পড়ে। এতে দিন হয় ছোট এবং রাত হয় দীর্ঘতম। এই জ্যোতির্বৈজ্ঞানিক ঘটনাকে বলা হয় ‘উইন্টার সলসটিস’ বা সূর্যের দক্ষিণ অয়নান্ত। একই সময়ে দক্ষিণ গোলার্ধে দিন থাকে সবচেয়ে বড় এবং রাত হয় সবচেয়ে ছোট।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amd5vqazpahpr",
    "title": "কম্বোডিয়ায় সাড়ে পাঁচ লাখের বেশি মানুষ বাস্তুচ্যুত",
    "publication_date": "2025-12-22T05:22:09+06:00",
    "keywords": "আমার-দেশ,থাইল্যান্ড,কম্বোডিয়া",
    "body": "থাইল্যান্ডের সঙ্গে সীমান্তে টানা দুই সপ্তাহের প্রাণঘাতী সংঘর্ষের কারণে কম্বোডিয়ায় সাড়ে পাঁচ লাখের বেশি মানুষ ঘরছাড়া হয়েছে বলে জানিয়েছে দেশটির স্বরাষ্ট্র মন্ত্রণালয়। রোববার নমপেন থেকে প্রকাশিত এক বিবৃতিতে এ তথ্য জানানো হয়।\nবিবৃতিতে বলা হয়, “বর্তমানে নারী ও শিশুসহ পাঁচ লাখের বেশি কম্বোডিয়ান নাগরিক চরম দুর্ভোগের মধ্যে রয়েছেন। গোলাবর্ষণ, রকেট হামলা এবং থাইল্যান্ডের এফ-১৬ যুদ্ধবিমানের আকাশপথে হামলা থেকে বাঁচতে তাদের বাড়িঘর ও স্কুল ছেড়ে নিরাপদ স্থানে আশ্রয় নিতে হয়েছে।”\nস্বরাষ্ট্র মন্ত্রণালয়ের তথ্য অনুযায়ী, এ পর্যন্ত মোট ৫ লাখ ১৮ হাজার ৬১১ জনকে নিরাপদ স্থানে সরিয়ে নেওয়া হয়েছে।\nএদিকে থাইল্যান্ডের পক্ষ থেকে জানানো হয়েছে, পুনরায় শুরু হওয়া সীমান্ত সংঘাতের কারণে দেশটিতেও প্রায় চার লাখ মানুষ বাস্তুচ্যুত হয়েছে।\nসূত্র: এএফপি\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amde0eo4aoehw",
    "title": "‘জনগণ তারেক রহমানের নিরাপত্তা নিশ্চিত করবে’",
    "publication_date": "2025-12-22T04:43:27+06:00",
    "keywords": "তারেক-রহমান,বিএনপি,আমার-দেশ,ইশরাক-হোসেন",
    "body": "ঢাকা-৬ আসনের বিএনপি মনোনীত প্রার্থী ইঞ্জিনিয়ার ইশরাক হোসেন বলেছেন, বিএনপির ভারপ্রাপ্ত চেয়ারম্যান তারেক রহমান আগামী ২৫ ডিসেম্বর দেশে আসবেন এবং কোটি মানুষের গণসংবর্ধনার মাধ্যমে তাকে বরণ করা হবে। রোববার (২১ ডিসেম্বর) রাজধানীর গোপীবাগে নাজমা টাওয়ারে ওয়ারী থানার ৩৯নং ওয়ার্ড মহিলা দলের উদ্যোগে আয়োজিত এক অনুষ্ঠানে তিনি এসব কথা বলেন।\nইশরাক হোসেন বলেন, তারেক রহমানের নিরাপত্তা নিয়ে কোনো শঙ্কা নেই এবং জনগণ বুক পেতে দিয়ে তার নিরাপত্তা নিশ্চিত করবে। তিনি উল্লেখ করেন, কোটি কোটি মানুষের বুক ভেদ করে এমন কোনো শক্তি নেই যা নেতার ক্ষতি করতে পারবে।\nনারীদের অংশগ্রহণের গুরুত্ব তুলে ধরে ইশরাক হোসেন বলেন, বাংলাদেশের মোট ভোটারের প্রায় ৫২ শতাংশ নারী। নারীরা ভোটে এগিয়ে এলে রাষ্ট্র পরিচালনায় বড় পরিবর্তন আসবে। বিএনপি ক্ষমতায় এলে নারীদের জন্য বিশেষ আইন ও নীতিমালা প্রণয়ন করা হবে। এছাড়া ‘ফ্যামিলি কার্ড’ চালু করা হবে, যা পরিবারের গৃহিণীর নামে ইস্যু করা হবে এবং নারীদের আর্থিক ক্ষমতায়ন নিশ্চিত করবে।\nনির্বাচন প্রসঙ্গে তিনি জানান, বিএনপি সুষ্ঠু ও নিরপেক্ষ নির্বাচন চায় এবং জনগণের ভোটেই সরকার পরিচালিত হবে। ভোট কারচুপি রোধে দলীয়ভাবে পোলিং এজেন্টদের প্রশিক্ষণ দেওয়া হচ্ছে, বিশেষ করে নারী ভোটকেন্দ্রে শুধু নারী পোলিং এজেন্ট নিয়োগের পরিকল্পনা রয়েছে।\nইশরাক হোসেন আওয়ামী লীগের বিরোধিতা করে বলেন, বিগত ১৭ বছরে ভোটের অধিকার ধ্বংস করা হয়েছে এবং বর্তমান সরকার গণতান্ত্রিক নয়, বরং সন্ত্রাসী কর্মকাণ্ডে লিপ্ত। তিনি উল্লেখ করেন, বিএনপি ক্ষমতায় এলে বিদেশে লুটপাট হওয়া অর্থ দেশে ফিরিয়ে জনগণের কল্যাণে ব্যয় করা হবে।\nতিনি শহীদ শরীফ ওসমান হাদির হত্যাকাণ্ডের প্রসঙ্গও তুলে ধরে বলেন, হাদিরা কখনো মরে না; একজন শহীদ হলে লক্ষ হাদি জন্ম নেয়। হাদির আদর্শ অনুসরণ করে রাজনীতি পরিচালনার চেষ্টা করেছিলেন।\nএ সময় ওয়ারী থানা বিএনপি, ঢাকা মহানগর দক্ষিণ যুবদল ও ৩৯নং ওয়ার্ড মহিলা দলের নেতারা উপস্থিত ছিলেন।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdodlvyberwe",
    "title": "‘জনগণের শক্তির ওপর নির্ভর না করায় ইউনুস সরকার আজ দিশেহারা’",
    "publication_date": "2025-12-22T03:13:36+06:00",
    "keywords": "আমার-দেশ,জুলাই-গণঅভ্যুত্থান,অন্তর্বর্তী-সরকার,আপ-বাংলাদেশ",
    "body": "জুলাই গণঅভ্যুত্থানের ফলে গঠিত ড. ইউনুসের নেতৃত্বাধীন অন্তর্বর্তী সরকার জনগণের শক্তির ওপর নির্ভর না করে দেশ পরিচালনার চেষ্টা করায় বিচার, সংস্কার ও আসন্ন নির্বাচন আজ হুমকির মুখে পড়েছে বলে মন্তব্য করেছেন ইউনাইটেড পিপলস বাংলাদেশ (আপ বাংলাদেশ)-এর প্রধান সংগঠক নাঈম আহমাদ।\nরবিবার বিকেলে রাজধানীর শাহবাগে জাতীয় জাদুঘরের সামনে আয়োজিত এক বিক্ষোভ কর্মসূচিতে তিনি এসব কথা বলেন। ময়মনসিংহে শ্রমিক নেতা দিপু চন্দ্রকে পুড়িয়ে হত্যা এবং লক্ষ্মীপুরে বিএনপি নেতার বাড়িতে অগ্নিসংযোগের ঘটনায় শিশু আয়েশাকে পুড়িয়ে হত্যার প্রতিবাদে এই কর্মসূচি আয়োজন করা হয়।\nবিক্ষোভ সমাবেশে প্রধান অতিথির বক্তব্যে নাঈম আহমাদ বলেন, আইনশৃঙ্খলা বাহিনীর ভেতরে প্রয়োজনীয় শুদ্ধি অভিযান চালিয়ে শেখ হাসিনা ও দিল্লির দোসরদের অপসারণ না করায় ঘাপটি মেরে থাকা ফ্যাসিবাদী চক্র আজ দেশব্যাপী পরিকল্পিত স্যাবোটাজে লিপ্ত রয়েছে।\nতিনি আরও বলেন, চট্টগ্রামে আপ বাংলাদেশ নেতা তাহমিদ হত্যা, ইনকিলাব মঞ্চের মুখপাত্র শরীফ ওসমান হাদী হত্যা, ডেইলি স্টার ও প্রথম আলোর ওপর হামলা, ময়মনসিংহে শ্রমিক নেতা দিপু চন্দ্রকে পুড়িয়ে হত্যা, লক্ষ্মীপুরে শিশু আয়েশাকে পুড়িয়ে হত্যা, চট্টগ্রামে শহীদ ইশমামের ভাই মুহিবকে হত্যাচেষ্টা এবং ঢাকার মিরপুরে এনসিপির নেতাকর্মীদের ওপর হামলা—সবই একই ধারাবাহিক ও পরিকল্পিত স্যাবোটাজের অংশ।\nগোয়েন্দা সংস্থাগুলোর ভূমিকা নিয়েও প্রশ্ন তোলেন তিনি। নাঈম আহমাদ বলেন, গোয়েন্দা সংস্থাগুলো কার্যত সক্রিয়ভাবে নিষ্ক্রিয় ভূমিকা পালন করছে, যার সুযোগ নিচ্ছে রাষ্ট্রবিরোধী শক্তি। আসন্ন নির্বাচনকে সুষ্ঠু, অবাধ ও গ্রহণযোগ্য করতে হলে সরকার ও জনগণের মধ্যে আস্থার সম্পর্ক পুনর্গঠন করা জরুরি।\nএকই সঙ্গে সংকটময় মুহূর্তে শুধুমাত্র তিনটি রাজনৈতিক দলকে ডেকে ফটোসেশন করার প্রবণতার সমালোচনা করে তিনি বলেন, জুলাই গণঅভ্যুত্থানের সকল স্টেকহোল্ডার এবং সব রাজনৈতিক দলের মতামতকে গুরুত্ব দিলে সরকার আজ গণবিচ্ছিন্ন ও দিশেহারা পরিস্থিতির মুখোমুখি হতো না।\nএ সময় তিনি ইনকিলাব মঞ্চ ঘোষিত দুই দফা কর্মসূচির প্রতি একাত্মতা প্রকাশ করেন এবং জুলাই গণঅভ্যুত্থানে অংশগ্রহণকারী সকল যোদ্ধার নিরাপত্তা নিশ্চিত করার জন্য সরকারের প্রতি আহ্বান জানান। পাশাপাশি শরীফ ওসমান হাদির জানাজায় প্রদত্ত ড. ইউনুসের বক্তব্যে খুনিদের গ্রেফতার ও বিচারের মুখোমুখি করার বিষয়ে সুনির্দিষ্ট কোন তথ্য না থাকায় ক্ষোভ প্রকাশ করেন।\nআপ বাংলাদেশের যুগ্ম প্রধান সংগঠক আবরার হামিমের সঞ্চালনায় আয়োজিত এই বিক্ষোভ কর্মসূচিতে আরও বক্তব্য রাখেন ও উপস্থিত ছিলেন আপ বাংলাদেশের ঢাকা কলেজ শাখার সংগঠক সালমান শরীফ, শ্রমিক উইংয়ের সংগঠক রাফিম হাসনাত হিজবু, শ্রমিক উইংয়ের সমন্বয়কারী নাঈম হাসান, ঢাকা জেলা দক্ষিণের আহ্বায়ক রহমত উল্লাহ সৌরভ, কেন্দ্রীয় সদস্য নাঈমুর রহমান দুর্জয়, আসমাউল হুসনা, ফারহানা শারমিন শুচি, নোমান আব্দুল্লাহ, জাহিদুর রহমান, ঢাকা মহানগর দক্ষিণের আহ্বায়ক জসীম উদ্দিন, যুগ্ম প্রধান সংগঠক ফায়াজ শাহেদ, সুলতান মারুফ তালহা এবং আহছান উল্লাহ প্রমুখ।\nসমাবেশে বক্তারা আইনশৃঙ্খলা পরিস্থিতির অবনতির বিরুদ্ধে কার্যকর ব্যবস্থা গ্রহণ, স্বরাষ্ট্র উপদেষ্টাকে জবাবদিহির আওতায় আনা এবং অব্যাহত হত্যা, অগ্নিসংযোগ ও হামলা বন্ধে সরকারের জরুরি ও দৃশ্যমান পদক্ষেপ নেওয়ার দাবি জানান।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdevmix0iopj",
    "title": "পুলিশ ও গোয়েন্দা সংস্থা পর্যালোচনার নির্দেশ অস্ট্রেলিয়ার প্রধানমন্ত্রীর",
    "publication_date": "2025-12-22T03:01:37+06:00",
    "keywords": "আমার-দেশ,অস্ট্রেলিয়া",
    "body": "অস্ট্রেলিয়ার প্রধানমন্ত্রী অ্যান্থনি আলবানিজ রোববার দেশটির পুলিশ ও গোয়েন্দা সংস্থাগুলোর কার্যক্রম নিয়ে একটি পর্যালোচনার নির্দেশ দিয়েছেন। বন্ডি বিচে সংঘটিত হামলার পর এই সিদ্ধান্ত নেওয়া হয়েছে।\nএক বিবৃতিতে প্রধানমন্ত্রী বলেন, “ভয়াবহ ইহুদি-বিদ্বেষী সন্ত্রাসী হামলার প্রেক্ষাপটে অস্ট্রেলিয়ানদের নিরাপত্তা নিশ্চিত করতে আমাদের কাছে যথাযথ ক্ষমতা ও কাঠামো আছে কি না, তা সরকার খতিয়ে দেখবে।” খবর বার্তা সংস্থা এএফপির।\nএই পর্যালোচনার মাধ্যমে আইনশৃঙ্খলা ও গোয়েন্দা ব্যবস্থার সক্ষমতা, সমন্বয় এবং ভবিষ্যৎ হুমকি মোকাবিলায় প্রস্তুতি মূল্যায়ন করা হবে বলে জানানো হয়েছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdhfnfkzrhtx",
    "title": "ডিআরইউ সদস্যদের জন্য ইনকাম ট্যাক্স রিটার্ন দাখিল সাপোর্টিং বুথের উদ্বোধন",
    "publication_date": "2025-12-22T02:41:04+06:00",
    "keywords": "আমার-দেশ,এনবিআর,ডিআরইউ",
    "body": "ঢাকা রিপোর্টার্স ইউনিটির (ডিআরইউ) সদস্যদের জন্য “ইনকাম ট্যাক্স রিটার্ন দাখিল সাপোর্টিং বুথ” উদ্বোধন করা হয়েছে। রোববার (২১ ডিসেম্বর ২০২৫) ডিআরইউ’র শফিকুল কবির মিলনায়তনে জাতীয় রাজস্ব বোর্ডের (এনবিআর) চেয়ারম্যান মো. আব্দুর রহমান খান আনুষ্ঠানিকভাবে এ বুথের উদ্বোধন করেন।\nডিআরইউ’র সভাপতি আবু সালেহ আকনের সভাপতিত্বে অনুষ্ঠান সঞ্চালনা করেন সাধারণ সম্পাদক মাইনুল হাসান সোহেল। স্বাগত বক্তব্য রাখেন সংগঠনের অর্থ সম্পাদক নিয়াজ মাহমুদ সোহেল।\nঅনুষ্ঠানে প্রধান অতিথির বক্তব্যে এনবিআরের চেয়ারম্যান মো. আব্দুর রহমান খান বলেন, “অনলাইনে রিটার্ন দাখিলের সময় ব্যাংকের তথ্য দিলে ভয়ের কিছু নেই। আমরা কারও ব্যাংক লেনদেন বা ব্যক্তিগত তথ্য দেখি না। তবে তদন্তের প্রয়োজনে আমাদের গোয়েন্দা বিভাগ আইন অনুযায়ী প্রয়োজনীয় পদক্ষেপ নিতে পারে। তাই নিয়মতান্ত্রিকভাবে অনলাইনে রিটার্ন দাখিল করলে ভয়ের কোনো কারণ নেই।”\nতিনি আরও বলেন, ডিআরইউ’র পক্ষ থেকে ইনকাম ট্যাক্স রিটার্ন দাখিলে সহায়তার জন্য সাপোর্টিং বুথ স্থাপনের উদ্যোগ প্রশংসনীয়। সম্প্রতি কর বিষয়ে প্রধান উপদেষ্টার দিকনির্দেশনার কথাও উল্লেখ করেন এনবিআর চেয়ারম্যান। তিনি বলেন, “অনলাইনে ট্যাক্স দেওয়ার ক্ষেত্রে কোনো জটিলতা নেই। সঠিক ও নিয়মতান্ত্রিকভাবে তথ্য দিলে সমস্যা হওয়ার কথা নয়। তবে কেউ ভুল তথ্য দিলে বা হিসাবের গরমিল হলে দায়ভার সংশ্লিষ্ট ব্যক্তির ওপর বর্তাবে।”\nএনবিআরের চেয়ারম্যান জানান, বর্তমানে সবার জন্য অনলাইনে রিটার্ন দাখিলের সুযোগ রয়েছে। তবে বয়স্ক করদাতাদের জন্য ম্যানুয়ালি রিটার্ন দাখিলের ব্যবস্থাও চালু আছে। তিনি বলেন, “এখনও ভ্যাট কাগজে নেওয়া হচ্ছে, তবে আগামী বছর থেকে ভ্যাটও সম্পূর্ণ অনলাইনে নেওয়া হবে। অনলাইনে কর বা ভ্যাট দাখিলে ভয় পাওয়ার কিছু নেই। কিন্তু কেউ যদি ইচ্ছাকৃতভাবে ভুল তথ্য দেন এবং তা পরে ধরা পড়ে, তাহলে তাকে আইনি জটিলতায় পড়তে হবে।”\nবিশেষ অতিথির বক্তব্যে বিশিষ্ট আইনজীবী ও সহকারী অ্যাটর্নি জেনারেল পদমর্যাদার স্পেশাল পাবলিক প্রসিকিউটর এস. এম. সাকিল আহমাদ বলেন, “সাংবাদিকরা জাতির বিবেক। আপনারা যদি কর রিটার্ন দাখিলে ইতিবাচক ভূমিকা রাখেন, তাহলে সমাজের অন্যরাও আপনাদের দেখে উৎসাহিত হবে।”\nডিআরইউ সভাপতি আবু সালেহ আকন বলেন, “অনেকে মনে করেন সাংবাদিকরা আইন মানতে চায় না—কিন্তু বাস্তবতা হলো আমরা আইন মানি এবং দেশপ্রেমের জায়গা থেকেই কর দিতে চাই। কর দেওয়ার ক্ষেত্রে একটি আতঙ্ক কাজ করে। এই আতঙ্ক দূর হলে সবাই আরও উৎসাহ নিয়ে কর দিতে আগ্রহী হবে।”\nডিআরইউ সাধারণ সম্পাদক মাইনুল হাসান সোহেল বলেন, আয়কর রিটার্ন দাখিল একটি জটিল প্রক্রিয়া। এনবিআর এটি অনলাইনে করায় অনেকটাই সহজ হয়েছে। জনসম্পৃক্ততা বাড়াতে এনবিআরকে আরও দায়িত্বশীল হওয়ার আহ্বান জানান তিনি।\nস্বাগত বক্তব্যে ডিআরইউ’র অর্থ সম্পাদক নিয়াজ মাহমুদ সোহেল বলেন, “দেশপ্রেম ও দেশের প্রতি দায়িত্ববোধ থেকেই আয়কর রিটার্ন দাখিল করা প্রত্যেক নাগরিকের কর্তব্য। এই প্রক্রিয়াকে সহজ করতে ঢাকা রিপোর্টার্স ইউনিটির উদ্যোগে সদস্যদের জন্য এই প্রথম ইনকাম ট্যাক্স রিটার্ন দাখিল সাপোর্টিং বুথ চালু করা হয়েছে। বুথে সদস্যদের জন্য আয়কর আইনজীবী ও আয়কর উপদেষ্টাদের মাধ্যমে সেবা প্রদান করা হচ্ছে। ভবিষ্যতেও এ ধরনের উদ্যোগ অব্যাহত থাকবে বলে আমরা আশা করি।”\nঅনুষ্ঠানে উপস্থিত ছিলেন আয়কর বিষয়ক প্রতিষ্ঠান গোল্ডেন বাংলাদেশের নির্বাহী পরিচালক ও আয়কর উপদেষ্টা মো. জাহাঙ্গীর আলম, ডিআরইউ’র কার্যনির্বাহী সদস্য মোহাম্মদ নঈমুদ্দীন এবং বিশিষ্ট আইনজীবী ও সাংবাদিক মিয়া হোসেনসহ ডিআরইউ’র সদস্যরা।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdbvgi5teqg4",
    "title": "ইউক্রেন যুদ্ধ নিয়ে মাখোঁর সঙ্গে আলোচনায় আগ্রহী পুতিন",
    "publication_date": "2025-12-22T02:35:48+06:00",
    "keywords": "আমার-দেশ,ইউক্রেন",
    "body": "ইউক্রেন যুদ্ধ নিয়ে ফ্রান্সের প্রেসিডেন্ট ইমানুয়েল মাখোঁর সঙ্গে আলোচনায় বসতে প্রস্তুত রয়েছেন রাশিয়ার প্রেসিডেন্ট ভ্লাদিমির পুতিন। রোববার প্রকাশিত এক সাক্ষাৎকারে ক্রেমলিনের মুখপাত্র দিমিত্রি পেসকভ এ তথ্য জানান বলে বার্তা সংস্থা এএফপি জানিয়েছে।\nরাশিয়ার রাষ্ট্রীয় বার্তা সংস্থা রিয়া নভোস্তিকে পেসকভ বলেন, প্রেসিডেন্ট পুতিন মাখোঁর সঙ্গে সংলাপে বসার আগ্রহের কথা স্পষ্টভাবে প্রকাশ করেছেন। তিনি বলেন, পারস্পরিক রাজনৈতিক সদিচ্ছা থাকলে এ ধরনের সংলাপকে ইতিবাচক হিসেবেই দেখা হবে।\nএর আগে চলতি সপ্তাহে ফরাসি প্রেসিডেন্ট ইমানুয়েল মাখোঁ বলেন, ইউক্রেন যুদ্ধের অবসান ঘটাতে ইউরোপের উচিত রাশিয়ার প্রেসিডেন্টের সঙ্গে আবারও যোগাযোগ শুরু করা। তিনি উল্লেখ করেন, ইউরোপ ও ইউক্রেনের স্বার্থে আগামী সপ্তাহগুলোতে আলোচনার জন্য একটি উপযুক্ত কাঠামো নির্ধারণ করা জরুরি।\nএদিকে, ইউক্রেন যুদ্ধ চতুর্থ বছরে প্রবেশের প্রেক্ষাপটে ইউরোপীয় ইউনিয়নের নেতারা শুক্রবার ইউক্রেনকে সম্ভাব্য বাজেট ঘাটতি মোকাবিলায় ৯০ বিলিয়ন ইউরো ঋণ দেওয়ার বিষয়ে একমত হয়েছেন। তবে এই অর্থায়নে জব্দকৃত রুশ সম্পদ ব্যবহারের প্রশ্নে তারা এখনো ঐকমত্যে পৌঁছাতে পারেননি।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/world/amdg1enyq6rx4",
    "title": "ডিআর কঙ্গোর সংঘাতে পঙ্গুত্ব বয়ে বেড়াচ্ছে বিপুল সংখ্যক মানুষ",
    "publication_date": "2025-12-22T02:17:24+06:00",
    "keywords": "আমার-দেশ,ইনকিলাব-মঞ্চ",
    "body": "বোমা বিস্ফোরণ ও গুলির আঘাত থেকে প্রাণে বেঁচে গেলেও ডেমোক্রেটিক রিপাবলিক অব কঙ্গোর (ডিআর কঙ্গো) পূর্বাঞ্চলে এম২৩ বিদ্রোহীদের সহিংসতায় বহু মানুষ হাত-পা হারিয়েছেন। প্রায় এক বছর আগে রুয়ান্ডা-সমর্থিত এম২৩ যোদ্ধারা গোমা শহর দখলে নেওয়ার পর এ মানবিক সংকট আরও তীব্র হয়েছে।\nগোমা থেকে বার্তা সংস্থা এএফপি জানায়, সহিংসতার শিকারদের একজন ২৫ বছর বয়সী ডেভিড মুহিরে। নর্থ কিভু প্রদেশের রুটশুরু এলাকার বুইজা গ্রামে গরু চরানোর সময় একটি বিস্ফোরক ডিভাইসের বিস্ফোরণে তিনি গুরুতর আহত হন। এতে তার ডান হাত ও ডান পা হারাতে হয়, আর তার সঙ্গে থাকা আরেক কৃষক নিহত হন।\nঘটনার সময় খনিজসমৃদ্ধ ওই অঞ্চলে দীর্ঘদিনের সংঘাত নতুন করে ভয়াবহ রূপ নেয়। সরকারবিরোধী এম২৩ একাধিক এলাকায় নিয়ন্ত্রণ প্রতিষ্ঠা করে। পূর্ব ডিআর কঙ্গো তিন দশক ধরে অভ্যন্তরীণ ও সীমান্তপারের সহিংসতায় জর্জরিত, যার একটি অংশের শিকড় ১৯৯৪ সালের রুয়ান্ডা গণহত্যার সঙ্গে যুক্ত।\nচলতি বছরের শুরুতে এম২৩ দুইটি গুরুত্বপূর্ণ প্রাদেশিক রাজধানী দখলের লক্ষ্যে ঝটিকা অভিযান চালালে কঙ্গোলিজ বাহিনীর সঙ্গে তীব্র সংঘর্ষ শুরু হয়। কয়েক সপ্তাহের মধ্যেই ব্যাপক প্রাণহানির পর গোমা ও বুকাভু শহর এম২৩-এর দখলে চলে যায়।\n৪ ডিসেম্বর ওয়াশিংটনে যুক্তরাষ্ট্রের মধ্যস্থতায় রুয়ান্ডা ও ডিআর কঙ্গোর নেতাদের মধ্যে শান্তিচুক্তি স্বাক্ষরিত হলেও সংঘর্ষ থামেনি। চুক্তির কয়েক দিনের মধ্যেই এম২৩ নতুন করে অভিযান শুরু করে এবং বুরুন্ডি সীমান্তবর্তী কৌশলগত শহর উভিরাকে লক্ষ্যবস্তু করে।\nআন্তর্জাতিক রেড ক্রস কমিটি (আইসিআরসি) জানায়, চলতি বছর পূর্ব ডিআর কঙ্গোতে তাদের সহায়তাপ্রাপ্ত কেন্দ্রে অস্ত্র, মাইন ও অবিস্ফোরিত গোলার আঘাতে আহত ৮০০ জনের বেশি মানুষ চিকিৎসা পেয়েছেন। এর মধ্যে ৪০০ জনের বেশি গোমার শিরিকা লা উমোজা কেন্দ্রে চিকিৎসাধীন, যা অঙ্গচ্ছেদপ্রাপ্তদের জন্য বিশেষায়িত।\nচিকিৎসাধীন মুহিরে এএফপিকে বলেন, কৃত্রিম অঙ্গ পাওয়ার মাধ্যমে স্বাভাবিক জীবনে ফেরার আশা করছেন তারা। কেন্দ্রের অন্য কক্ষগুলোতে শিশুসহ সংঘাতের শিকাররা পুনর্বাসনের অংশ হিসেবে হাঁটা, সাইকেল চালানো ও খেলাধুলায় অংশ নিচ্ছে।\nআইসিআরসি কর্মকর্তা সিয়াহানা বলেন, যুদ্ধ দীর্ঘায়িত হওয়ায় ভুক্তভোগীর সংখ্যাও ক্রমেই বাড়ছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdwgieyi5rua",
    "title": "বন্দুকযুদ্ধের কোন নাটক দেখতে চাই না : ইনকিলাব মঞ্চ",
    "publication_date": "2025-12-22T02:05:12+06:00",
    "keywords": "আমার-দেশ,শরীফ-ওসমান-হাদি",
    "body": "শরিফ ওসমান বিন হাদি হত্যাকাণ্ডে জড়িতদের দ্রুত জীবিত গ্রেফতারের দাবি জানিয়েছে ইনকিলাব মঞ্চ। সংগঠনটি বলেছে,  খুনিকে দ্রুত জীবিত গ্রেফতার চাই। বন্দুকযুদ্ধের কোনো নাটক দেখতে চাই না।\nরোববার (২১ ডিসেম্বর) রাতে ফেসবুকে ইনকিলাব মঞ্চের ভেরিফায়েড পেজে দেওয়া এক পোস্টে এ দাবি জানানো হয়।\nএর আগে, হত্যাকাণ্ডের সঙ্গে জড়িতদের দ্রুত গ্রেফতারের দাবিতে বিক্ষোভ মিছিলের কর্মসূচি ঘোষণা করে সংগঠনটি। ঘোষণা অনুযায়ী, সোমবার (২২ ডিসেম্বর) বিকেল ৩টায় শাহবাগের শহীদ হাদি চত্বর থেকে শহীদ মিনার পর্যন্ত বিক্ষোভ মিছিল অনুষ্ঠিত হবে।\nএদিকে, ওসমান হাদি হত্যা মামলার প্রধান আসামি ফয়সাল করিম মাসুদ ওরফে দাউদ খান রাহুলের দেশত্যাগে আদালত নিষেধাজ্ঞা জারি করেছেন। একই দিনে পুলিশের অপরাধ তদন্ত বিভাগ (সিআইডি) এক সংবাদ বিজ্ঞপ্তিতে জানায়, ফয়সাল করিম মাসুদ ও তার স্বার্থসংশ্লিষ্ট ব্যক্তিদের ব্যাংক হিসাবে ১২৭ কোটির বেশি টাকার অস্বাভাবিক লেনদেনের তথ্য পাওয়া গেছে।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amd6p1m4ekodx",
    "title": "ইনকিলাব মঞ্চের নতুন কর্মসূচি ঘোষণা",
    "publication_date": "2025-12-22T01:30:37+06:00",
    "keywords": "আমার-দেশ,ইনকিলাব-মঞ্চ,শরিফ-ওসমান-হাদি",
    "body": "শহীদ শরিফ ওসমান হাদির হত্যাকাণ্ডের সঙ্গে জড়িত খুনিদের ফাঁসির দাবিতে বিক্ষোভ মিছিলের ঘোষণা দিয়েছে ইনকিলাব মঞ্চ। সোমবার (২২ ডিসেম্বর) বিকেল ৩টায় শহীদ হাদি চত্বর (শাহবাগ) থেকে শহীদ মিনার পর্যন্ত এই মিছিল অনুষ্ঠিত হবে।\nরোববার (২১ ডিসেম্বর) ইনকিলাব মঞ্চের ভেরিফায়েড ফেসবুক পেজে কর্মসূচিটি ঘোষণা করা হয়।\nইনকিলাব মঞ্চের মুখপাত্র ওসমান হাদি ঢাকা-৮ আসনে স্বতন্ত্র প্রার্থী হিসেবে নির্বাচন প্রচার চালাচ্ছিলেন। গত ১২ ডিসেম্বর দুপুরে পুরানা পল্টনের বক্স কালভার্ট সড়কে মোটরসাইকেল থেকে তার মাথায় গুলি চালিয়ে তাকে আহত করা হয়। এরপর ঢাকা মেডিকেল কলেজ হাসপাতাল এবং পরে এভারকেয়ার হাসপাতালে চিকিৎসা দেওয়া হয়। অবস্থার অবনতি হলে ১৫ ডিসেম্বর তাকে এয়ার অ্যাম্বুলেন্সে সিঙ্গাপুরে নেওয়া হয়। সেখানে চিকিৎসাধীন অবস্থায় ১৮ ডিসেম্বর তার মৃত্যু হয়।\nওসমান হাদিকে গুলির ঘটনায় ইনকিলাব মঞ্চের সদস্যসচিব আবদুল্লাহ আল জাবের ১৪ ডিসেম্বর পল্টন থানায় হত্যাচেষ্টা মামলা করেন। হাদির মৃত্যুর পর এই মামলাটি হত্যা মামলায় রূপান্তরিত হয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/amdirivx1xg3f",
    "title": "কুমিল্লায় আ.লীগের ২০০ নেতাকর্মীর বিএনপিতে যোগদানে সমালোচনার ঝড়",
    "publication_date": "2025-12-22T01:09:16+06:00",
    "keywords": "বিএনপি,আওয়ামী-লীগ,কুমিল্লা,আমার-দেশ",
    "body": "কুমিল্লার দেবিদ্বারে কার্যক্রম নিষিদ্ধ আওয়ামী লীগের ২০০ নেতাকর্মী বিএনপিতে যোগদান করেছেন। রোববার কুমিল্লা-৪ (দেবিদ্বার) আসনে ধানের শীষের প্রার্থী ও কুমিল্লা উত্তর জেলা বিএনপির সাবেক সভাপতি মঞ্জুরুল হাসান মুন্সির বাড়িতে আনুষ্ঠানিকভাবে এ যোগদান কার্যক্রম অনুষ্ঠিত হয়। সাড়ে ১৫ বছর যেসব আওয়ামী ক্যাডারের মাধ্যমে বিরোধী রাজনৈতিক নেতাকর্মীসহ সাধারণ মানুষ নির্যাতিত-নিপীড়িত হয়েছে, বিএনপিতে তাদের পুনর্বাসনের সুযোগ দেওয়ায় এলাকায় সমালোচনার ঝড় বইছে।\nবিএনপিতে যোগদানকারীরা হলেন—উপজেলা স্বেচ্ছাসেবক লীগের সহসভাপতি আলম হাজারী, বড়শালঘর ইউনিয়ন স্বেচ্ছাসেবক লীগের সভাপতি মিয়া রুবেল, আওয়ামী লীগ নেতা টিটু মইশান, নাজমুল, আতাউর রহমান সয়ন ও তার বাবা বজলু আমিন, জানু মিয়া, ইদ্রিস খান, ফরিদ হাজারী, মোহাম্মদ শাহিন (বড়শালঘর), শাহ আলীসহ ২০০ নেতাকর্মী। তাদের যোগদানের সময় উপস্থিত ছিলেন কুমিল্লা উত্তর জেলা বিএনপির সাবেক যুগ্ম সাধারণ সম্পাদক ব্যারিস্টার রেজভিউল আহসান মুন্সিসহ উপজেলা বিএনপির নেতারা।\nআওয়ামী পুনর্বাসনের খবর ছড়িয়ে পড়তেই সমালোচনার ঝড় ওঠে। তীব্র প্রতিক্রিয়া জানান জামায়াতে ইসলামী, জাতীয় নাগরিক পার্টিসহ (এনসিপি) বিভিন্ন দলের নেতাকর্মীরা। এমনকি খোদ বিএনপির অনেক নেতাকর্মীও বিষয়টিকে ইতিবাচকভাবে নেননি। তারা সমালোচনার পাশাপাশি দুঃখ প্রকাশ করছেন।\nযোগদানকে নগ্ন পুনর্বাসন আখ্যা দিয়ে এনসিপির দক্ষিণাঞ্চলের মুখ্য সংগঠক হাসনাত আবদুল্লাহ বলেন, ‘ক্ষমতার জন্য আজ আওয়ামী লীগের লোকজনকে বিএনপিতে আনা হচ্ছে। গত ১৭ বছর ধরে যারা নির্যাতন-নিপীড়ন, হামলা-মামলা করেছে, তাদের আবার দলে নেওয়া তৃণমূল বিএনপির নেতাকর্মীদের অপমান করার শামিল।’\nকুমিল্লা উত্তর জেলা বিএনপির সদস্যসচিব এএফএম তারেক মুন্সি বলেন, ‘রাজনীতি করেছে, কিন্তু পদে ছিল না—এরকম হলে সেটা ঠিক আছে। তারা বিএনপিতে যোগ দিতেই পারে। কিন্তু একটা ফ্যাসিবাদী দলের দায়িত্বে ছিল, পদে ছিল—সে তো বিএনপিতে যোগ দিতে পারে না। এটা বিএনপির জন্য লজ্জাজনক। আমি ফেসবুকে বিষয়টি দেখেছি। বিষয়টি আমি হাইকমান্ডকে জানাব।’\nজামায়াতের এমপি প্রার্থী সাইফুল ইসলাম শহীদ বলেন, ‘এটা খুবই দুঃখজনক। আজ যেসব আওয়ামী ক্যাডার বিএনপিতে যোগদান করেছে, তারা ফ্যাসিস্ট আওয়ামী সরকারের সময় সাধারণ মানুষকে পুলিশি হয়রানিসহ নানা অন্যায় অত্যাচার করেছে। তাদের মধ্যে কিছু আছে ব্যবসায়ী, যারা তাদের ব্যবসা নির্বিঘ্নে করতেই বিএনপিতে যোগদান করেছে।’\nআওয়ামী লীগ নেতাকর্মীদের যোগদানের সুযোগ দেওয়ার কারণ জানতে বিএনপি প্রার্থী মঞ্জুরুল হাসান মুন্সির মোবাইল ফোনে একাধিকবার কল দিলেও তিনি রিসিভ করেননি।\nএসআর\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amduk6sjzxsu6",
    "title": "এনএসআইয়ের ১৩ ঊর্ধ্বতন কর্মকর্তার দুর্নীতি অনুসন্ধানে দুদক",
    "publication_date": "2025-12-22T00:45:46+06:00",
    "keywords": "দুদক,আমার-দেশ,এনএসআই",
    "body": "দুর্নীতি ও অবৈধ সম্পদ অর্জনের অভিযোগে জাতীয় নিরাপত্তা গোয়েন্দা অধিদপ্তরের (এনএসআই) তিন অতিরিক্ত পরিচালক ও ছয় যুগ্ম পরিচালকসহ ১৩ ঊর্ধ্বতন কর্মকর্তার বিরুদ্ধে অনুসন্ধানে নেমেছে দুর্নীতি দমন কমিশন (দুদক)।\nরোববার দুদকের প্রধান কার্যালয় থেকে তাদের বিরুদ্ধে অনুসন্ধানের সিদ্ধান্তের পাশাপাশি ১৩ জন দুদক কর্মকর্তাকে দায়িত্ব দেওয়া হয়েছে। বিষয়টি নিশ্চিত করেছেন দুদকের উপপরিচালক (জনসংযোগ) মো. আকতারুল ইসলাম।\nকর্মকর্তাদের মধ্যে রয়েছেন—জাতীয় নিরাপত্তা গোয়েন্দা অধিদপ্তরের অতিরিক্ত পরিচালক মো. আজিজুর রহমান, এম. এস. কে. শাহীন, মোহাম্মদ জহির উদ্দিন; যুগ্ম পরিচালক মো. ইসমাইল হোসেন, জি. এম. রাসেল রানা, এফ. এম. আকবর হোসেন, মো. নাজমুল হক, বদরুল আহমেদ ও শেখ শাফিনুল হক; উপপরিচালক কামরুল হাসান, আমিনুল হক, শেখ খাইরুল বাসার ও জহরলাল জয়ধর।\nদুদক জানায়, জাতীয় নিরাপত্তা গোয়েন্দা অধিদপ্তরের কর্মকর্তাদের বিরুদ্ধে ক্ষমতার অপব্যবহার, মানিলন্ডারিং, ঘুষ, চাঁদাবাজি এবং নিজ ও স্ত্রীর নামে জ্ঞাত আয়বহির্ভূত সম্পদ অর্জনের সুনির্দিষ্ট অভিযোগ রয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/sports/amdptpfkppyeh",
    "title": "বার্সেলোনার জয়ের রাতে ম্যানইউ'র হার",
    "publication_date": "2025-12-22T00:44:42+06:00",
    "keywords": "ম্যানচেস্টার-ইউনাইটেড,বার্সেলোনা",
    "body": "লা লিগায় অনায়াস জয় পেয়ে পয়েন্ট ব্যবধানটা ফের বাড়িয়ে নিয়েছে বার্সেলোনা। দশ জনের স্বাগতিক ভিয়ারিয়ালকে ২-০ গোলে হারিয়েছে কোচ হান্সি ফ্লিকের শিষ্যরা। আর ইংলিশ প্রিমিয়ার লিগে চমক দেখিয়েছে অ্যাস্টন ভিলা। রোববার রাতে ক্লাবটি ২-১ গোলে ধরাশায়ী করেছে ম্যানচেস্টার ইউনাইটেডকে।এই জয়ে লা লিগায় চার পয়েন্টের লিড পুনরুদ্ধার করেছে কাতালানরা। প্রতিপক্ষ রিয়াল মাদ্রিদ থেকে ফের পরিষ্কার চার পয়েন্টে এগিয়ে গেছে শীর্ষে থাকা বার্সা। ম্যাচের ১২ মিনিটেই এগিয়ে যায় অতিথি দলটি। পেনাল্টির সুযোগ নির্ভুল নিশানায় কাজে লাগিয়েছেন রাফিনহা। পেনাল্টি এরিয়াতে ব্রাজিলিয়ান এ তারকাকে ফেলে দিয়েছিলেন সান্তা কোমেসানা। সে সুবাদে পেনাল্টি পায় রিয়াল।\nএস্তাদিও দে লা সেরামিকায় ম্যাচের ৩৯ মিনিটে  দশ জনের দলে পরিণত হয়ে যায় ভিয়ারিয়াল। সরাসরি লাল কার্ড দেখেন চেলসির সাবেক ইয়াংস্টার রেনাতো ভেলগা। বার্সেলোনার তরুণ তুর্কি লামিনে ইয়ামালকে পেছন থেকে বাজেভাবে ট্যাকল করেছিলেন। এটাই ছিল তার অপরাধ। ম্যাচের বয়স এক ঘণ্টা পূর্ণ হওয়ার তিন মিনিট পর বার্সার জয়ের ব্যবধান বাড়িয়ে দেন লামিনে ইয়ামাল। সব ধরনের টুর্নামেন্ট মিলিয়ে স্প্যানিশ তারকার এটি নবম গোল।\nএ জয়ে ১৮ ম্যাচে ১৩ জয় ও তিন ড্রয়ে ৪২ পয়েন্ট নিয়ে দুইয়ে আছে রিয়াল। সমান ম্যাচ খেলে ৪৬ পয়েন্ট নিয়ে শীর্ষে গতবারের চ্যাম্পিয়ন বার্সেলোনা।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdbsl4jvlmty",
    "title": "রাজধানীতে গুলিতে কনস্ট্রাকশন সাইট ম্যানেজার গুলিবিদ্ধ",
    "publication_date": "2025-12-22T00:41:53+06:00",
    "keywords": "ঢাকা,আমার-দেশ",
    "body": "মহাখালী টিবি গেটের পাশে নির্মাণাধীন নার্সিং ইনস্টিটিউটের কনস্ট্রাকশন সাইট ম্যানেজার মো. নাজিমুদ্দিন (৪২) সন্ত্রাসীদের গুলিতে আহত হয়েছেন। রোববার বিকাল সাড়ে তিনটার দিকে ঘটনাটি ঘটে। ঢামেক হাসপাতাল পুলিশ ফাঁড়ির ইনচার্জ পরিদর্শক মো. ফারুক বলেন, আহত নাজিমুদ্দিন জরুরি বিভাগে চিকিৎসাধীন রয়েছেন। বিষয়টি সংশ্লিষ্ট থানাকে অবগত করা হয়েছে।\nআহতের ছোট ভাই আজিমউদ্দিন জানান, নাজিমুদ্দিন মহাখালীতে নার্সিং ইনস্টিটিউটের নির্মাণকাজে সাইট ম্যানেজার হিসেবে দায়িত্ব পালন করছেন।\nতিনি আরও জানান, বিকেলে ৮–১০ জন সন্ত্রাসী মুখে মাস্ক পরিহিত অবস্থায় ইঞ্জিনিয়ারকে খোঁজ করে এবং তাকে মারধর করে। যাওয়ার সময় গুলি করে পালিয়ে যায়। গুলিটি তার বাম পায়ের হাঁটুর এক পাশ দিয়ে ঢুকে অন্য পাশ দিয়ে বেরিয়ে যায়। পরে আহত অবস্থায় তাকে হাসপাতালে নিয়ে আসা হয়।\nনাজিমুদ্দিন নোয়াখালী জেলার বেগমগঞ্জ উপজেলার খানপুর এলাকার আমিনুল্লাহ চৌধুরীর ছেলে। বর্তমানে তিনি নাখালপাড়ায় বসবাস করছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdyxau3h2l5t",
    "title": "সব মাধ্যমে জনপ্রিয়তা পেয়েছে আমার দেশ",
    "publication_date": "2025-12-22T00:07:15+06:00",
    "keywords": "আমার-দেশ,প্রতিষ্ঠাবার্ষিকী",
    "body": "আমার দেশ পুনঃপ্রকাশের প্রথম বার্ষিকী আজ। ফ্যাসিবাদের রোষানলে পড়ে বন্ধ হওয়ার ১১ বছর পর ২০২৪ সালের ২২ ডিসেম্বর পাঠকপ্রিয় এ দৈনিক পুনঃপ্রকাশিত হয়। নানা প্রতিকূলতার মধ্যে স্বল্প সময়ের প্রস্তুতিতে সীমিত অর্থ ও জনবল নিয়ে প্রকাশের প্রথম দিনই সাড়া ফেলে আমার দেশ। প্রথম সংখ্যাটি বাজিমাত করে। জুলাই আন্দোলন দমনে ভারতকে দিয়ে বাংলাদেশে আক্রমণের ষড়যন্ত্র ফাঁস করে সারা দেশে আলোড়ন সৃষ্টি করে ফ্যাসিস্ট শেখ হাসিনার শাসনে গায়ের জোরে বন্ধ করে দেওয়া আমার দেশ।\nগত বছর পুঃপ্রকাশের সময় পত্রিকাটি জুলাই বিপ্লবের চেতনাকে জাগ্রত রাখার অঙ্গীকার করেছিল। সে অঙ্গীকার রক্ষায় পত্রিকাটি তার প্রথম পুনঃপ্রকাশের কর্মসূচি জাঁকজমকপূর্ণ না করার সিদ্ধান্ত নেয়। জুলাই বিপ্লবের অগ্রভাগের সৈনিক শরীফ ওসমান হাদির নৃশংস হত্যাকাণ্ডে শোকাহত আমার দেশ পরিবার। এ পরিপ্রেক্ষিতে আজকের দিনের নির্ধারিত সব আয়োজন বাতিল করে অনাড়ম্বরভাবে পালন করা হবে। পুনঃপ্রকাশের পর গত এক বছর নির্বিঘ্ন পথ চলতে পাশে থাকার জন্য পাঠককুলের প্রতি কৃতজ্ঞ আমার দেশ পরিবার। সর্বাত্মক সহায়তার জন্য বিজ্ঞাপনদাতা, সংবাদপত্র বিক্রেতা, এজেন্ট ও শুভানুধ্যায়ীদের প্রতি আন্তরিক ধন্যবাদ জানিয়ে আগামী দিনেও পাশে থাকার প্রত্যাশা ব্যক্ত করছে আমার দেশ।\nপ্রথম দিনে আলোড়ন সৃষ্টি ছাড়াও এক বছরে আমার দেশ সাড়া জাগানো বহু প্রতিবেদন করেছে। স্বাধীনতা ও স্বার্বভৌমত্ব প্রশ্নে আপসহীন আমার দেশ তার সংবাদ পরিবেশনে ভারতীয় আধিপাত্যবাদবিরোধী অবস্থানকে সর্বাধিক প্রাধান্য দিয়েছে। স্বাধীনতার পাশাপাশি পরিপূর্ণভাবে ধারণ করেছে জুলাই বিপ্লবের চেতনা।\nছাপা পত্রিকার পাশাপাশি আমার দেশ ই-ভার্সন, অনলাইন পোর্টাল, ইউটিউব চ্যানেল এবং ফেসবুকের মতো ডিজিটাল প্ল্যাটফর্মও জনপ্রিয়তা পেয়েছে। আমার দেশ ইউটিউব চ্যানেলে দেড় মিলিয়ন সদস্য যুক্ত হয়েছেন।\n২০০৪ সালের ২৩ সেপ্টেম্বর সর্বপ্রথম দৈনিক আমার দেশ পত্রিকা প্রকাশিত হয়। প্রকাশের সঙ্গে প্রথম থেকেই যুক্ত ছিলেন বিবিসিখ্যাত সাংবাদিক মরহুম আসাউস সামাদ। ওয়ান-ইলেভেনের সময় অন্যান্য গণমাধ্যমের মতো আমার দেশ যখন চরম সংকটে পড়ে। তখন ২০০৮ সালে সফল উদ্যোক্তা মাহমুদুর রহমান আমার দেশ-এর হাল ধরেন। তিনি সিদ্ধান্ত নেন, আমার দেশ হবে দেশ ও জনগণের মুখপত্র। তিনি পত্রিকা প্রকাশের সময়কালের স্লোগান ‘আমার দেশ-সবার কথা বলে’ পরিবর্তন করে ‘আমার দেশ-স্বাধীনতার কথা বলে’ পুনর্নির্ধারণ করেন।\n২০০৯ সালের নির্বাচনের পর আওয়ামী লীগ ক্ষমতায় আসার পর আমার দেশ সরকারের রোষানলে পড়ে। ফ্যাসিস্ট শেখ হাসিনা ও তার ছেলে সজীব ওয়াজেদ জয়ের দুর্নীতি, সরকার কর্তৃক বিচার বিভাগ ক্রীড়ানক হিসেবে ব্যবহারসহ নানা অপকর্ম তুলে ধরে একের পর এক আলোচিত সংবাদ পরিবেশন করতে থাকে আমার দেশ। এর জেরে ২০১০ সালের ১ জুন আমার দেশ পত্রিকা বন্ধ করে দেয় সরকার। পত্রিকাটির কার্যালয় রাতভর অবরুদ্ধ রেখে আমার দেশ সম্পাদককে গ্রেপ্তার করা হয়। আইনি প্রক্রিয়ায় ওই দফায় ১০ দিনের মাথায় পত্রিকাটি প্রকাশিত হয়। এরপর শেখ হাসিনার সরকার ২০১৩ সালের ১১ এপ্রিল পত্রিকাটি দ্বিতীয় দফায় বন্ধ করে দেয়। সিল করে দেওয়া হয় ছাপাখানা। গ্রেপ্তার করা হয় সম্পাদক মাহমুদুর রহমানকে। ২০১৩ সালের ১১ এপ্রিল পতিত ফ্যাসিস্ট সরকারের দেওয়া সেই তালা খুলতে সময় লেগেছে ১১ বছর।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdojhn4zcwri",
    "title": "মব কালচারকে প্র'তি'হ'ত করতে সর্বশক্তি নিয়োগ করবে ছাত্রদল",
    "publication_date": "2025-12-21T23:13:47+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdiyhetz5b7d",
    "title": "গুম কমিশনের নিরপেক্ষতা প্রশ্নবিদ্ধ করতে অপচেষ্টা চালাচ্ছে",
    "publication_date": "2025-12-21T23:11:39+06:00",
    "keywords": "আমার-দেশ,গুম-কমিশন",
    "body": "একটি মহল গুম কমিশনের নিরপেক্ষতা ও বিশ্বাসযোগ্যতা প্রশ্নবিদ্ধ করার অপচেষ্টা চালাচ্ছে বলে মনে করছে গুম কমিশন অফ ইনকোয়ারি।\nরোববার (২১ ডিসেম্বর) গণমাধ্যমে পাঠানো প্রেস বিজ্ঞপ্তিতে এ বিষয়ে জানিয়ে দেশপ্রেমিক সকল নাগরিকের সহযোগিতা কামনা করা হয়৷\nগুম সংক্রান্ত কমিশন অফ ইনকোয়ারির সচিব কুদরত-এ-ইলাহী স্বাক্ষরিত প্রেস বিজ্ঞপ্তিতে বলা হয়, সম্প্রতি বিভিন্ন সামাজিক যোগাযোগমাধ্যম ও সংবাদমাধ্যমে 'গুম সংক্রান্ত কমিশন অফ ইনকোয়ারি' এর নাম জড়িয়ে কিছু বিভ্রান্তিকর ও অসত্য তথ্য প্রচারিত হচ্ছে, যা কমিশনের দৃষ্টিগোচর হয়েছে। কমিশনের প্রতিবেদন দাখিলের পূর্বনির্ধারিত সময়সীমার সাথে সংগতি রেখে মনগড়া ও বিভ্রান্তিকর তথ্য সংযুক্ত করত: কমিশন সম্পর্কে যে বক্তব্য প্রচার করা হচ্ছে, তা মূলত: কমিশনের কার্যক্রমে বাধা সৃষ্টি বা প্রভাবিত করার হীন উদ্দেশ্যেই করা হচ্ছে বলে প্রতীয়মান হয়।\nবিজ্ঞপ্তিতে আরো বলা হয়, এছাড়াও কমিশনের বিভিন্ন জিজ্ঞাসাবাদ কার্যক্রমে খন্দকার রাকিব নামে কোনো ব্যক্তির উপস্থিতির যে দাবি প্রচার করা হয়েছে, তা সম্পূর্ণ ভিত্তিহীন ও অসত্য। উক্ত ব্যক্তি কখনও গুম সংক্রান্ত কমিশন অফ ইনকোয়ারিতে কোনো পদে কর্মরত ছিলেন না এবং কমিশনে কোনো জিজ্ঞাসাবাদ কার্যক্রমেও তাঁর উপস্থিতি ছিল না। এ ধরনের অস্পষ্ট ও উদ্দেশ্যপ্রণোদিত বক্তব্যের মাধ্যমে একটি মহল কমিশনের নিরপেক্ষতা ও বিশ্বাসযোগ্যতা প্রশ্নবিদ্ধ করার অপচেষ্টা চালাচ্ছে বলে কমিশন মনে করে।\nগুম হওয়া ব্যক্তি ও তাঁদের পরিবারের দীর্ঘ প্রতীক্ষা ও ন্যায়বিচারের আকাঙ্ক্ষার প্রতি সর্বোচ্চ সম্মান রেখে কমিশন তার অর্পিত দায়িত্ব নিরপেক্ষভাবে ও নিষ্ঠার সঙ্গে পালন করে যাচ্ছে বলে বিজ্ঞপ্তিটিতে জানানো হয়।\nগুম কমিশন দেশপ্রেমিক সকল নাগরিকের সহযোগিতা কামনা করে। বলা হয়, দেশবাসীকে এ ধরনের বিভ্রান্তিকর, উদ্দেশ্যপ্রণোদিত ও উসকানিমূলক তথ্যের প্রতি কর্ণপাত না করার জন্য অনুরোধ করা যাচ্ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdzlrrp08krx",
    "title": "শহীদ ওসমান হাদি'র কবর জিয়ারত শেষে পীর সাহেব চরমোনাই",
    "publication_date": "2025-12-21T23:11:25+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/video/amdxhgj3dc5ci",
    "title": "ভারতে ‘বাংলাদেশি নাগরিক সন্দেহে’ শ্রমিককে পিটিয়ে হত্যা, গ্রেপ্তার ৫",
    "publication_date": "2025-12-21T23:08:10+06:00",
    "keywords": null,
    "body": "আমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amddxzjhntbow",
    "title": "তারেক রহমানের সংবর্ধনা অনুষ্ঠান আয়োজনের অনুমতি পেল বিএনপি",
    "publication_date": "2025-12-21T22:59:22+06:00",
    "keywords": "তারেক-রহমান,বিএনপি,আমার-দেশ",
    "body": "আগামী ২৫ ডিসেম্বর যুক্তরাজ্য থেকে বাংলাদেশে আসছেন বিএনপির ভারপ্রাপ্ত চেয়ারম্যান তারেক রহমান। তার দেশে ফেরাকে কেন্দ্র করে বিএনপি আয়োজিত সংবর্ধনা অনুষ্ঠান আয়োজনের অনুমতি পেয়েছে দলটি।\nবিষয়টি নিশ্চিত করে বিএনপি মিডিয়া সেলের সদস্য শায়রুল কবির খান বলেন, ভারপ্রাপ্ত চেয়ারম্যান তারেক রহমানের ঐতিহাসিক স্বদেশ প্রত্যাবর্তন উপলক্ষে সংবর্ধনা অনুষ্ঠান আয়োজনের জন্য লিখিত অনুমতি পেয়েছে।\nতিনি জানান, ঢাকা বিভাগীয় কমিশনার শরফ উদ্দিন আহমেদ চৌধুরী আজ রাত সাড়ে ৮টায় বিএনপি সিনিয়র যুগ্ম মহাসচিব এডভোকেট রুহুল কবির রিজভী বরাবর অনুমতি প্রদান করে চিঠি পাঠিয়েছেন।\nতিনি বলেন, চিঠিটি নয়াপল্টনে বিএনপির কেন্দ্রীয় কার্যালয়ে এসে ঢাকা বিভাগীয় কমিশনার অফিস স্টাফ জাহিদ হোসেন পৌঁছে দিয়েছেন। এ সময় চিঠি গ্রহণ করেন বিএনপি কেন্দ্রীয় কমিটি সদস্য (দপ্তর দ্বায়িত্বে) সাত্তার পাটোয়ারী।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdjy29qe3tmj",
    "title": "পবিত্র শবে মেরাজ ১৬ জানুয়ারি",
    "publication_date": "2025-12-21T22:52:02+06:00",
    "keywords": "ধর্ম-উপদেষ্টা,আমার-দেশ,পবিত্র-শবে-মেরাজ",
    "body": "দেশের আকাশে রোববার ১৪৪৭ হিজরি সনের পবিত্র রজব মাসের চাঁদ দেখা গেছে। সোমবার থেকে পবিত্র রজব মাস গণনা শুরু হবে। সেই মোতাবেক আগামী ১৬ জানুয়ারি দিবাগত রাতে সারা দেশে পবিত্র শবে মেরাজ উদযাপিত হবে।\nরোববার সন্ধ্যায় ইসলামিক ফাউন্ডেশন বায়তুল মোকাররম সভাকক্ষে জাতীয় চাঁদ দেখা কমিটির সভায় এ সিদ্ধান্ত গৃহীত হয়। সভায় সভাপতিত্ব করেন ধর্ম বিষয়ক মন্ত্রণালয়ের উপদেষ্টা ড. আ ফ ম খালিদ হোসেন।\n১৪৪৭ হিজরি সনের রজব মাসের চাঁদ দেখা সম্পর্কে সব জেলা প্রশাসন, ইসলামিক ফাউন্ডেশনের প্রধান কার্যালয়, বিভাগীয় ও জেলা কার্যালয়সমূহ, বাংলাদেশ আবহাওয়া অধিদপ্তর এবং মহাকাশ গবেষণা ও দূর অনুধাবন প্রতিষ্ঠান (স্পারসো) হতে প্রাপ্ত তথ্য পর্যালোচনা করে এ সিদ্ধান্ত গ্রহণ করে জাতীয় চাঁদ দেখা কমিটি।\nএ সভায় ধর্ম মন্ত্রণালয়ের সচিব মো. কামাল উদ্দিন, অতিরিক্ত সচিব মো. ফজলুর রহমান, ইসলামিক ফাউন্ডেশনের মহাপরিচালক আঃ ছালাম খান, মন্ত্রিপরিষদ বিভাগের যুগ্মসচিব মোহাম্মদ খোরশেদ আলম খান, ওয়াকফ প্রশাসক মো. শাহীন হোসেন, বায়তুল মোকাররম জাতীয় মসজিদের খতিব মুফতি মুহাম্মদ আবদুল মালেক, ঢাকা আলিয়া মাদ্রাসার প্রিন্সিপাল অধ্যাপক মোহাম্মদ ওবায়দুল হক, ইসলামিক ফাউন্ডেশনের বোর্ড অব গভর্নরস এর গভর্নর মাওলানা সৈয়দ মো. মোসাদ্দেক বিল্লাহ আল মাদানি, অতিরিক্ত প্রধান তথ্য অফিসার ইয়াকুব আলী, ঢাকা জেলার এডিসি ওয়ারেছ আনসারী, বাংলাদেশ টেলিভিশনের পরিচালক মো. জহিরুল ইসলাম মিয়া, ইসলামিক ফাউন্ডেশন দ্বীনি দাওয়াত ও সংস্কৃতি বিভাগের পরিচালক ড. মোহাম্মদ হারুনূর রশীদ, আবহাওয়া অধিদপ্তরের পরিচালক মো. মমিনুল ইসলাম, বাংলাদেশ মহাকাশ গবেষণা ও দূর অনুধাবন প্রতিষ্ঠান (স্পারসো) এর মুখ্য বৈজ্ঞানিক কর্মকর্তা ড. মুহাম্মদ শহিদুল ইসলাম, চট্টগ্রাম আন্তর্জাতিক ইসলামিক বিশ্ববিদ্যালয়ের দাওয়া ও ইসলামিক শিক্ষা বিভাগের সাবেক চেয়ারম্যান ড. আবদুল্লাহ ফারুক, আদমপুরা ইসলামিয়া কামিল মাদ্রাসার প্রিন্সিপাল আবু সালেহ মোহাম্মদ মহিউদ্দিন ও জামিয়াতুল উলুমিল ইসলামিয়ার উপাধ্যক্ষ আবদুল গাফফার প্রমুখ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rajshahi/amd796ock2tgx",
    "title": "বরের জুতা লুকানোকে কেন্দ্র করে হামলা, ভেঙে গেল বিয়ে",
    "publication_date": "2025-12-21T22:49:02+06:00",
    "keywords": "আমার-দেশ,সিরাজগঞ্জ,বিয়ে",
    "body": "সিরাজগঞ্জে শাহজাদপুরে বিয়ের অনুষ্ঠানে মজা করে বরের জুতা লুকানোকে কেন্দ্র করে উত্তেজনার এক পর্যায়ে হামলা, ভাঙচুরের পর বিয়ে ভেঙে যাওয়ার ঘটনা ঘটেছে। এঘটনায় এলাকাজুড়ে চাঞ্চল্যের সৃষ্টি হয়েছে।\nগত শুক্রবার শাহজাদপুর উপজেলার কৈজুরী ইউনিয়নের গুলিয়াখালীর চরে এ ঘটনা ঘটে।\nশাহজাদপুর থানার ভারপ্রাপ্ত কর্মকর্তা ওসি সাইফুল ইসলাম বলেন, ৯৯৯ খবর পেয়ে ঘটনাস্থলে পুলিশ পাঠানো হয়েছিল। কনে পক্ষ থেকে অভিযোগ দেওয়ার কথা ছিল।  কিন্তু এখন পর্যন্ত দেয়নি। তারা বলেছে সামাজিক ভাবে বিষয়টি মিমাংসা করবে।\nকনে পক্ষের স্বজনদের জানান, শুক্রবার দুপুরে গুলিয়াখালী গ্রামের আব্দুল খালেকের ছেলে আজিজুল হক বরযাত্রী নিয়ে বিয়ে করতে আসেন। বিয়ের আনুষ্ঠানিকতার অংশ হিসেবে মজা করে কনে পক্ষের ছেলে-মেয়েরা বরের জুতা লুকিয়ে রাখে।\nএ বিষয় নিয়ে বর পক্ষের লোকজন ক্ষিপ্ত হয়ে ওঠে। একপর্যায়ে তারা কনের বাড়ির টেবিল-চেয়ারসহ ঘরবাড়িতে ভাঙচুর করে এবং বিয়ে করবে না বলে জানিয়ে দেয়।\nকনের খালা খাদিজা বেগম বলেন, মজা করে বরের জুতা লুকিয়ে রাখে ছোট ছেলে মেয়েরা। এনিয়ে বিয়ে ভেঙে যাবে এটিতো হয় না। বিয়ের দিন বরকে বরণ করতে স্মার্টফোন ও দশ আনি স্বর্ণের চেইনের ব্যবস্থা করা হয়েছিল। এ ছাড়া প্রায় ২০০ জন অতিথির খাবারের আয়োজন ছিল। কিন্তু বর পক্ষ বিয়ে না করে চলে যাওয়ায় সব খাবার নষ্ট হয়ে গেছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/rangpur/amdq68qscfhbr",
    "title": "আ. লীগ নেতা-কর্মীদের বিএনপিতে যোগদান, সমালোচনার ঝড়",
    "publication_date": "2025-12-21T22:46:55+06:00",
    "keywords": "বিএনপি,আমার-দেশ,কুড়িগ্রাম,আওয়ামী-দোসর",
    "body": "কুড়িগ্রামে আলোচিত রফিকুল হত্যা মামলার আসামিসহ কয়েকজন সাবেক ও বর্তমান আওয়ামী লীগ নেতাকর্মীর বিএনপিতে যোগদানকে ঘিরে তুমুল সমালোচনার সৃষ্টি হয়েছে। চিহ্নিত আওয়ামী লীগের নেতা-কর্মীদের আনুষ্ঠানিক ভাবে দলে ভেড়ানোর কারনে ক্ষোভে ফুঁসছে তৃণমুলের নেতা-কর্মীরা। গত শনিবার কুড়িগ্রাম জেলা বিএনপির কার্যালয়ে আনুষ্ঠানিকভাবে বিএনপিতে যোগ দেন এসব নেতাকর্মী।\nবিভিন্ন রাজনৈতিক দল, ছাত্র সংগঠন ও নাগরিক সমাজ এ ঘটনাকে ‘ফ্যাসিস্টদের পুনর্বাসন’ এবং ‘শহীদদের রক্তের সঙ্গে বেইমানি’ হিসেবে আখ্যা দিয়েছে।\nবিএনপিতে যোগ দেওয়া ব্যক্তিদের মধ্যে রয়েছেন পৌর আওয়ামী লীগের সাবেক যুগ্ম সাধারণ সম্পাদক ও বর্তমান কাউন্সিলর আনিসুর রহমান, আল হারুনুজ্জামান হারুন, মোস্তফা কামাল, জমশেদ আলী টুংকু, আবদুল মালেক এবং সাবেক সংরক্ষিত নারী কাউন্সিলর সহিরন বেগম ও মুক্তা বেগমসহ মোট নয়জন।\nএদের মধ্যে একজন কুড়িগ্রামের আলোচিত লগি-বৈঠার আন্দোলনে নিহত ছাত্রশিবিরের কর্মী রফিকুল হত্যা মামলার এজাহারভুক্ত অন্যতম আসামি। এছাড়া তিনি বিভিন্ন বিতর্কিত কর্মকাণ্ডের সাথে জড়িত।\nঅপর এক কাউন্সিলর কুড়িগ্রামে জুলাই আন্দোলনে নিহত আসিক হত্যা মামলার অন্যতম আসামির পিতা।\nঘটনাটি জানাজানি হওয়ার পর সামাজিক যোগাযোগমাধ্যমে ব্যাপক আলোচনা ও সমালোচনার ঝড় বইছে। অনেকেই বিএনপির এই সিদ্ধান্তকে রাজনৈতিক নৈতিকতা পরিপন্থি বলে মন্তব্য করেছেন।\nবৈষম্যবিরোধী ছাত্র আন্দোলনের কুড়িগ্রাম জেলা আহ্বায়ক লোকমান হোসেন লিমন বলেন, ফ্যাসিস্ট সরকারের মদদপুষ্ট নেতাদের দলে নিয়ে বিএনপি শত শত শহীদদের আত্মত্যাগ ও হাজারো আহত জুলাই যোদ্ধার সঙ্গে বিশ্বাসঘাতকতা করেছে।\nজাতীয় নাগরিক পার্টির (এনসিপি) কুড়িগ্রাম জেলা আহ্বায়ক মুকুল মিয়া বলেন, বিএনপি ফ্যাসিস্টদের দিলে ভিড়িয়ে তাদের দেউলিয়াত্বের প্রমাণ করলো। ফ্যাসিস্ট কাউন্সিলরদের দলে ভিড়িয়ে বিএনপি আবার তাদের দিয়েই নির্বাচন করবে। এটা চব্বিশের আন্দোলনে শহীদদের সাথে চরম বেইমানি। আমরা এর নিন্দা জানাই।\nকুড়িগ্রাম জেলা জামায়াতের সেক্রেটারি নিজাম উদ্দিন বলেন, বিষয়টি আমি খুবই উদ্বেগের সাথে দেখছি। পুরাতন ফ্যাসিস্টদেরকে নতুন ফ্যাসিস্টরা জায়গা করে দিচ্ছে। তারা হাদির মতাদর্শের পরিপন্থি কাজ করে জাতিকে একটা অন্ধকারের দিকে ঠেলে দেয়ার চেষ্টা করছে। এই ফ্যাসিস্টদের কারণে দেশ হুমকির মুখে পড়ার সম্ভাবনা রয়েছে।\nকুড়িগ্রাম পৌর বিএনপির আহবায়ক মহিউদ্দিন জাহাঙ্গীর বিপ্লব বলেন, সাবেক কাউন্সিলর আনিছুর রহমান বিগত দিনে বিএনপির অন্যতম কর্মী ছিলেন। পৌরসভার কাউন্সিলর নির্বাচন করার সুবাদে আওয়ামীলীগ নেতাদের চাপের মুখে আওয়ামীলীগে যোগদান করেন। ২৪’র গণঅভ্যুত্থানে ফ্যাস্টিরা পরাজিত হওয়ায় তিনি আবারো বিএনপিতে ফিরে এসেছেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/corporate/amd6geozjn7wg",
    "title": "ন্যাশনাল টিউবস লিমিটেডের ৪৫তম বার্ষিক সাধারণ সভা অনুষ্ঠিত",
    "publication_date": "2025-12-21T22:42:17+06:00",
    "keywords": "আমার-দেশ",
    "body": "আমেরিকান পেট্রোলিয়াম ইনস্টিটিউটের (এপিআই) লাইসেন্সধারী বাংলাদেশের একমাত্র এমএস ও জিআই পাইপ উৎপাদনকারী প্রতিষ্ঠান ন্যাশনাল টিউবস লিমিটেড (এনটিএল)। প্রতিষ্ঠানটির ৪৫তম বার্ষিক সাধারণ সভা রোববার (২১ ডিসেম্বর) সকাল ১১টায় টঙ্গী,গাজীপুর ফ্যাক্টরি প্রাঙ্গণে অনুষ্ঠিত হয়।অনুষ্ঠানে প্রধান অতিথি ছিলেন বাংলাদেশ ইস্পাত ও প্রকৌশল করপোরেশন এবং ন্যাশনাল টিউবস লিমিটেডের পরিচালনা পর্ষদের সম্মানিত চেয়ারম্যান জনাব মুঃ আনোয়ারুল আলম, অতিরিক্ত সচিব, মহোদয়।এ সময়ে এনটিএল পর্ষদ পরিচালকবৃন্দের মধ্যে জনাব এ কে এম মিজানুর রহমান, পরিচালক (অর্থ) পেট্রোবাংলা, জনাব নুরুন্নাহার, উপসচিব (বিএসটিআই), শিল্প মন্ত্রণালয়, জনাব ড.রিদওয়ানুল হক, প্রফেসর, আইবিএ, ঢাকা বিশ্ববিদ্যালয়, কোম্পানী সচিব জনাব মোহাম্মদ আবু সাঈম, ব্যবস্থাপনা পরিচালক এনটিএল জনাব প্রকৌশলী নিরুপম সিংহ, শেয়ার হোল্ডারগণ, সচিব বিএসইসিসহ এনটিএল এর সর্বস্তরের কর্মকর্তা, কর্মচারী, শ্রমিকগণ উপস্থিত ছিলেন।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/politics/amdpzbte5tz6n",
    "title": "ঢাকা-৮ আসনে বাংলাদেশ খেলাফত মজলিস প্রার্থীর মনোনয়ন সংগ্রহ",
    "publication_date": "2025-12-21T22:36:35+06:00",
    "keywords": "নির্বাচন,আমার-দেশ,মনোনয়ন",
    "body": "ঢাকা-৮ (রমনা–মতিঝিল) আসনে নির্বাচনে অংশগ্রহণের জন্য মনোনয়ন ফরম সংগ্রহ করেছেন বাংলাদেশ খেলাফত মজলিসের প্রার্থী ও কেন্দ্রীয় সাংগঠনিক সম্পাদক মাওলানা মুহাম্মদ ফয়সাল।\nরোববার দুপুরে ঢাকা বিভাগীয় কমিশনারের কার্যালয়ে গিয়ে এ মনোনয়নপত্র সংগ্রহ করেন তিনি।\nএ সময় তার সঙ্গে দলের উপস্থিত ছিলেন—কেন্দ্রীয় বায়তুল মাল সম্পাদক মাওলানা ফজলুর রহমান, প্রশিক্ষণ সম্পাদক মাওলানা জহিরুল ইসলাম, প্রকাশনা সম্পাদক মাওলানা হারুনুর রশিদ, অফিস সম্পাদক মাওলানা রুহুল আমিন, অফিস সহকর্মী মোহাম্মদ এনায়েতসহ স্থানীয় নেতাকর্মীরা।\nসংশ্লিষ্টরা জানান, বাংলাদেশ খেলাফত মজলিসের পক্ষ থেকে মাওলানা ফয়সালকে ঢাকা-৮ আসনের জন্য চূড়ান্ত প্রার্থী হিসেবে মনোনয়ন দেওয়া হয়েছে। তিনি দলীয় প্রতীক ‘রিকশা’ মার্কা নিয়ে আসন্ন নির্বাচনে প্রতিদ্বন্দ্বিতা করবেন।\nমনোনয়নপত্র সংগ্রহ শেষে প্রার্থী ও দলীয় নেতাকর্মীদের মধ্যে উৎসাহ-উদ্দীপনা দেখা যায়।\nমনোনয়নপত্র সংগ্রহের মধ্য দিয়ে ঢাকা-৮ আসনে মাওলানা মুহাম্মদ ফয়সালের নির্বাচনি কার্যক্রম আনুষ্ঠানিকভাবে শুরু হলো বলে দলটি জানিয়েছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdcbnroab7f4",
    "title": "বিএনপিতে যোগদানের আড়ালে আওয়ামী লীগ পুনর্বাসনের অভিযোগ",
    "publication_date": "2025-12-21T22:33:19+06:00",
    "keywords": "বিএনপি,আওয়ামী-লীগ,আমার-দেশ,খাগড়াছড়ি",
    "body": "খাগড়াছড়ির পানছড়ি উপজেলায় বিএনপিতে যোগদান কর্মসূচিকে কেন্দ্র করে রাজনৈতিক অঙ্গনে তীব্র আলোচনা ও বিভক্তি তৈরি হয়েছে। স্থানীয় বিএনপির একাংশের অভিযোগ, যোগদানের নামে আওয়ামী লীগের সক্রিয় ও পদধারী নেতাকর্মীদের দলে পুনর্বাসন করা হচ্ছে।\nগত ২ ডিসেম্বর পানছড়ি উপজেলা বিএনপির আয়োজনে অনুষ্ঠিত, এক যোগদান অনুষ্ঠানে খাগড়াছড়ি- ২৯৮ আসনের সাবেক সংসদ সদস্য ও জেলা বিএনপির সভাপতি মো. আব্দুল ওয়াদুদ ভুঁইয়া প্রধান অতিথি হিসেবে উপস্থিত ছিলেন। আয়োজকরা দাবি করেন, এসময় বিভিন্ন দল থেকে শতাধিক নেতাকর্মী বিএনপিতে যোগ দেন।\nতবে স্থানীয় সূত্র ও বিএনপির ত্যাগী নেতাকর্মীদের দাবি, যোগদানকারীদের অন্তত ৭০ জন আওয়ামী লীগের সক্রিয় নেতা, সাবেক ক্যাডার ও দলীয় পদধারী ছিলেন। এ নিয়ে দীর্ঘদিন ধরে নির্যাতন ও মামলা-হামলার শিকার বিএনপি নেতাকর্মীদের মধ্যে চরম ক্ষোভ বিরাজ করছে।\nনাম প্রকাশে অনিচ্ছুক এক বিএনপি নেতা বলেন, ‘যারা আওয়ামী লীগ আমলে দমন-পীড়নে নেতৃত্ব দিয়েছে, আজ তারাই বিএনপির পরিচয়ে সামনে আসছে, এটি আমাদের জন্য অপমানজনক।’ তিনি আরও অভিযোগ করেন, অর্থনৈতিক লেনদেনের মাধ্যমে এসব অন্তর্ভুক্তির পেছনে দলের কিছু প্রভাবশালী নেতার সংশ্লিষ্টতা রয়েছে।\nঅভিযোগের তালিকায় রয়েছেন, মো. শাহজাহান কবীর সাজু (পানছড়ি উপজেলা কৃষকলীগ সভাপতি), চান মিয়া (পানছড়ি সদর ইউনিয়ন আওয়ামী লীগের কোষাধ্যক্ষ), আবদুল মোমিন (সাবেক ছাত্রলীগ নেতা), মো. ওয়াজ উদ্দিন (উল্টাছড়ি ইউনিয়ন আওয়ামী লীগ নেতা) ও শুক্কুর আলী (উপজেলা আওয়ামী লীগের সদস্য)। এছাড়া লোগাং ইউনিয়নের সাংগঠনিক সম্পাদক রশিদ, কোরবান আলী ও যুবলীগ নেতা শরিফুল ইসলাম মালুর নামও আলোচনায় এসেছে।\nস্থানীয় বিএনপি নেতাদের ভাষ্য, গত ১৭ বছরে যারা রাজপথে আন্দোলনে সক্রিয় ছিলেন, তারা আজ কোণঠাসা; আর ‘হাইব্রিড’ নেতাদের প্রভাব বাড়ছে। এতে দলীয় ঐক্য ও সাংগঠনিক শৃঙ্খলা হুমকির মুখে পড়ছে।\nএদিকে পানছড়ি উপজেলা জামায়াতে ইসলামীর বিরুদ্ধেও অভিযোগ উঠেছে, ৫ আগস্টের পর আওয়ামী লীগ ও এর অঙ্গসংগঠনের কয়েকজন নেতাকর্মীকে তারা আশ্রয় দিয়েছে—যা নিয়েও রাজনৈতিক মহলে প্রশ্ন উঠেছে।\nশরীফ ওসমান হাদী হত্যাকাণ্ডের পর পানছড়ির রাজনৈতিক পরিস্থিতি আরও স্পর্শকাতর হয়ে উঠেছে। বিশ্লেষকদের মতে, আওয়ামী লীগ যদি বিভিন্ন দলের ছত্রচ্ছায়ায় পুনর্গঠনের সুযোগ পায়, তবে আসন্ন ত্রয়োদশ জাতীয় সংসদ নির্বাচনকে ঘিরে এলাকায় অস্থিরতা সৃষ্টি হতে পারে।\nস্থানীয়দের প্রশ্ন, সারাদেশে যখন ‘ডেভিল হান্ট’ অভিযান চলছে, তখন পানছড়িতে তার কার্যকর প্রতিফলন কেন দেখা যাচ্ছে না—এ নিয়ে প্রশাসনের ভূমিকা নিয়েও জনমনে উদ্বেগ বাড়ছে।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/bangladesh/chattogram/amdivrim9bcjq",
    "title": "গোয়ালঘরে শিকলবন্দি করে নির্যাতন, চার দিন পর উদ্ধার",
    "publication_date": "2025-12-21T22:25:46+06:00",
    "keywords": "আমার-দেশ,নির্যাতন,মতলব-উত্তর",
    "body": "মতলবে নিরীহ কাঠমিস্ত্রিকে বাড়ি থেকে তুলে নিয়ে গোয়ালঘরে শিকল দিয়ে বেঁধে টানা ৪ দিন অমানুষিক নির্যাতনের অভিযোগ উঠেছে। ভুক্তভোগী কাঠমিস্ত্রির নাম লোকমান হোসেন ভুইয়া। ঘটনাটি ঘটেছে মতলব উত্তরের রায়ের কান্দি গ্রামে। অভিযুক্ত ব্যক্তি মুন্সিগঞ্জের গজারিয়া উপজেলার প্রভাবশালী মো. মাসুদ।\nভুক্তভোগীর মায়ের অভিযোগ পাওয়ার পর পুলিশ অভিযান চালিয়ে ভুক্তভোগীকে উদ্ধার করে এবং অভিযুক্ত মোঃ মাসুদকে আটক করে ।\nপুলিশ ও স্থানীয় সূত্রে জানা গেছে, মো. মাসুদ দীর্ঘদিন ধরেই মতলব উত্তরের রায়েরকান্দি গ্রামে উচ্ছৃঙ্খলভাবে বসবাস করে আসছেন। তাঁর বিরুদ্ধে অবৈধভাবে ধনাগোদা নদীতে জাঁগ তৈরি করে মাছ চাষ করার অভিযোগ রয়েছে।\nসম্প্রতি ওই জাঁগে বিষ প্রয়োগ করে মাছ মারার সন্দেহে গত ১৮ ডিসেম্বর (বৃহস্পতিবার) রাতে কাঠমিস্ত্রি লোকমান হোসেন ভুইয়াকে বাড়ি থেকে তুলে নিয়ে যায় মাসুদ ও তার সহযোগীরা। পরে তাকে একটি গোয়ালঘরে সিঁকল দিয়ে হাত-পা বেঁধে নির্যাতন চালানো হয়। এসময় লোকমানকে দোষ স্বীকার করতে চাপ দেওয়া হয়। বলা হয়, দোষ স্বীকার করলে তাকে ছেড়ে দেওয়া হবে।\nএকপর্যায়ে ভুক্তভোগীর মা জাহানারা বেগম ছেলেকে উদ্ধার করতে গেলে অভিযুক্ত মাসুদ ৫ লাখ টাকা মুক্তিপণ দাবি করে।\nরবিবার (২১ ডিসেম্বর) দুপুরে মতলব উত্তর থানায় অভিযোগ করেন। অভিযোগের ভিত্তিতে পুলিশ দ্রুত অভিযান চালিয়ে লোকমানকে উদ্ধার করে। পরে অভিযুক্ত মাসুদকে গ্রেফতার করে।\nভুক্তভোগী কাঠমিস্ত্রি লোকমান হোসেন বলেন, ‘আমি গরিব মানুষ। কাঠমিস্ত্রির কাজ করি। কারো সঙ্গে আমার কোনো শত্রুতা নেই। আমাকে জোর করে ধরে এনে গরু ঘরে বেঁধে অনেক মারধর করেছে। আমাকে বলেছে আমি যেন স্বীকার করি তার জাঁগ ভেঙেছি। কিন্তু আমি কিছুই জানি না।’\nএ বিষয়ে মতলব উত্তর থানার উপ-পরিদর্শক (এসআই) সুমন চন্দ্র দাস বলেন, ‘লোকমানকে অমানুষিকভাবে সিঁকল দিয়ে হাত-পা বেঁধে রেখে মারধর করা হয়েছে। প্রায় ৪ দিন ধরে এই নির্যাতন চালানো হয়। তার মা থানায় খবর দিলে আমরা ঘটনাস্থলে গিয়ে তাকে উদ্ধার করি। অভিযুক্ত মাসুদকে গ্রেফতার করি। এ ঘটনায় থানায় মামলা দায়ের করা হয়েছে।’\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/national/amdyilrrubgm9",
    "title": "আন্তর্জাতিক রোবট অলিম্পিয়াডে গোল্ডসহ ১১টি পদক জয় বাংলাদেশের",
    "publication_date": "2025-12-21T22:12:40+06:00",
    "keywords": "বাংলাদেশ,আমার-দেশ",
    "body": "আন্তর্জাতিক রোবট অলিম্পিয়াডে ১টি গোল্ড, ৬টি ব্রোঞ্জ ও ৪টি টেকনিক্যাল পদকসহ মোট ১১টি পদক জয় করেছে বাংলাদেশ দল। গত ১৭ থেকে ২০ ডিসেম্বর অস্ট্রেলিয়ার গোল্ড কোস্ট শহরের মান্ত্রা সাউথপোর্ট শার্ক কনভেনশন সেন্টারে ২৭তম আন্তর্জাতিক রোবট অলিম্পিয়াড (আইআরও) অনুষ্ঠিত হয়।\nরোববার (২১ ডিসেম্বর) এ অলিম্পিয়াডের সমাপনী অনুষ্ঠানে বিজয়ীদের হাতে পদক তুলে দেয়া হয়। বাংলাদেশ দলের পক্ষে ২৭তম আন্তর্জাতিক রোবট অলিম্পিয়াডে ক্রিয়েটিভ ক্যাটাগরির সিনিয়র গ্রুপে স্বর্ণপদক জয় করেছে আনন্দ মোহন কলেজের শিক্ষার্থী মোহাম্মদ আব্দুল্লাহ আল টিটু।\nরোববার ডাক, টেলিযোগাযোগ, তথ্য ও প্রযুক্তি মন্ত্রণালয়ের এক সংবাদ বিজ্ঞপ্তিতে এ তথ্য জানানো হয়।\nবিজ্ঞপ্তিতে বলা হয়, ব্রোঞ্জ পদক জয় করেছে ক্রিয়েটিভ মুভি ক্যাটাগরির সিনিয়র গ্রুপে ওয়াইডাব্লিউসিএ উচ্চ মাধ্যমিক বালিকা বিদ্যালয়ের শিক্ষার্থী নুসাইবা তাজরিন তানিশা, ফিজিক্যাল কম্পিউটিং জুনিয়র লো গ্রুপে মোহাম্মদপুর প্রিপারেটরি স্কুল অ্যান্ড কলেজের শিক্ষার্থী জুবাইদাহ জাফরিন, ফিজিক্যাল কম্পিউটিং জুনিয়র হাই গ্রুপে আইডিয়াল স্কুল এন্ড কলেজের শিক্ষার্থী রিদোয়ান রাব্বানী, ফিজিক্যাল কম্পিউটিং সিনিয়র গ্রুপে ওয়াইডাব্লিউসিএ উচ্চ মাধ্যমিক বালিকা বিদ্যালয়ের শিক্ষার্থী নুসাইবা তাজরিন তানিশা, ক্রিয়েটিভ ক্যাটাগরি সিনিয়র গ্রুপে ঢাকা রেসিডেনসিয়াল মডেল কলেজের খোন্দকার মুশফিকুল ইসলাম ও স্কলাস্টিকা স্কুলের শিক্ষার্থী প্রিয়ন্তী দাস।\nটেকনিক্যাল পদক অর্জন করেন ফিজিক্যাল কম্পিউটিং সিনিয়র গ্রুপে ঢাকা রেসিডেনসিয়াল মডেল কলেজের শিক্ষার্থী মোহাম্মদ জারিফ বিন সালেক ও মোহাম্মদপুর প্রিপারেটরি স্কুল অ্যান্ড কলেজের শিক্ষার্থী নাফিয়া বাসার সুহানী, ক্রিয়েটিভ ক্যাটাগরি সিনিয়র গ্রুপে উইলিয়াম কেরি একাডেমির শিক্ষার্থী জাইমা যাহিন ওয়ারা এবং ক্রিয়েটিভ মুভি সিনিয়র গ্রুপে স্কলাস্টিকা স্কুলের শিক্ষার্থী প্রিয়ন্তী দাস।\nউল্লেখ্য, বাংলাদেশ ওপেন সোর্স নেটওয়ার্কের আয়োজনে এবছর ২৯-৩০ আগস্ট অনলাইন বাছাই পর্ব ও ১২-১৩ সেপ্টেম্বর আইআরও বাংলাদেশ ওপেন ২০২৫ প্রতিযোগিতার জাতীয় পর্ব অনুষ্ঠিত হয় ঢাকার ইউনিভার্সিটি অব এশিয়া প্যাসিফিকে। জাতীয় পর্বের ক্রিয়েটিভ মুভি, ক্রিয়েটিভ ক্যাটাগরি ও ফিজিক্যাল কম্পিউটিং ক্যাটাগরির বিজয়ীদের নিয়ে আন্তর্জাতিক দল নির্বাচনি ক্যাম্প আয়োজনের মাধ্যমে শিক্ষার্থীদের যোগ্যতা পারফরম্যান্সের বিভিন্ন মানদণ্ডে বিশ্লেষণ করে আন্তর্জাতিক রোবট অলিম্পিয়াডের জন্য বাংলাদেশ দল নির্বাচন করা হয়।\nআমার দেশের খবর পেতে গুগল নিউজ চ্যানেল ফলো করুন"
  },
  {
    "url": "https://www.dailyamardesh.com/feature/campus/amde8joctkwe9",
    "title": "আন্দোলনের মুখে রাবিতে আওয়ামীপন্থি ৬ ডিনের পদত্যাগ",
    "publication_date": "2025-12-21T22:10:27+06:00",
    "keywords": "আমার-দেশ,রাবি",
    "body": "দিনব্যাপী আন্দোলন, চেম্বারে তালা ও রেজিস্ট্রারকে অবরুদ্ধ করে রাখার মধ্যে রাজশাহী বিশ্ববিদ্যালয়ের ছয় ডিন পদত্যাগ করেছেন। রোববার (২১ ডিসেম্বর) রাত ৮ টায় এক সভায় তারা দায়িত্ব পালনে অপারগতা প্রকাশ করেন বলে জানান বিশ্ববিদ্যালয়ের জনসংযোগ দপ্তর প্রশাসক অধ্যাপক আখতার হোসেন মজুমদার।\nএবিষয়ে আখতার হোসেন মজুমদার বলেন, আমরা শিক্ষার্থী ও ডিনদের সাথে আলোচনা করেছি। সেখানে ডিনরা তাদের দায়িত্ব পালনে অপারগতা প্রকাশ করেন। এই বিষয়ে আগামীকাল হয়তোবা উপাচার্য একটা সিদ্ধান্ত জানাবেন।\nপদত্যাগ করা ছয়জন ডিন হলেন, আইন অনুষদের অধ্যাপক ড. আবু নাসের মো. ওয়াহিদ, বিজ্ঞান অনুষদের অধ্যাপক ড. নাসিমা আখতার, ব্যবসায় শিক্ষা অনুষদের অধ্যাপক ড. এ এস এম কামরুজ্জামান, সামাজিক বিজ্ঞান অনুষদের অধ্যাপক ড. এস এম একরাম উল্লাহ, প্রকৌশল অনুষদের অধ্যাপক ড. বিমল কুমার প্রামাণিক ও ভূবিজ্ঞান অনুষদের অধ্যাপক ড. এ এইচ এম সেলিম রেজা।\nএ বিষয়ে নাম প্রকাশে অনিচ্ছুক এক ডিন বলেন, ভিসি স্যার আমাদের ডেকেছিল, আমরা আগেও মৌখিকভাবে দায়িত্ব না দেওয়ার কথা বলেছিলাম। আজ লিখিতভাবে দায়িত্ব পালনে অপারগতার কথা জানিয়ে এসেছি। তবে ভিসি স্যার এই সিদ্ধান্তের বিষয়ে তাৎক্ষণিক কোনো মন্তব্য করেনি।\nএদিকে সামাজিক বিজ্ঞান অনুষদের ডিন এস এম এক্রাম উল্ল্যাহ বলেন, আজ কি হয়েছে সেটা জানিনা তবে আমরা জানিয়েছি আমরা দায়িত্ব পালন করতে ইচ্ছুক না।\nএ ব্যাপারে বিশ্ববিদ্যালয়ের উপাচার্য অধ্যাপক সালেহ্ হাসান নকীবের সাথে মুঠোফোনে একাধিকবার যোগাযোগ করা হলেও তিনি ফোন ধরেন নি।\nএর আগে আওয়ামীপন্থী ছয় জন ডিনের পদত্যাগ দাবিতে আজ সকাল ১০ টার দিকে ডিনস কমপ্লেক্সে যান শিক্ষার্থীরা। পরে ডিনস কমপ্লেক্সসহ বিভিন্ন ভবনে অবস্থিত এই ডিনদের চেম্বারে তালা দেন তারা। তবে এদিন ডিনদের কেউ বিভাগের শিক্ষক ক্লাসে উপস্থিত ছিলেন না।\nপরে দুপুর আড়াইটার দিকে শিক্ষার্থীরা রেজিস্ট্রার দপ্তরে এসে তাদের দাবি জানান। এসময় শাখা শিবিরের সাধারণ সম্পাদক মুজাহিদ ফয়সাল দাবি আদায়ের আগে রেজিস্ট্রার ভবন ত্যাগ না করার ঘোষণা দেন। পরে শিক্ষার্থীরা রেজিস্ট্রার দপ্তরসহ উপ-উপাচার্য ও প্রক্টর দপ্তরেও তালা ঝুলিয়ে দেন।\nপ্রায় আধা ঘণ্টা তালাবদ্ধ রাখার পর তালা খুলে দেওয়া হয়। পরে বিশ্ববিদ্যালয়ের উপ-উপাচার্য, প্রক্টর ও জনসংযোগ দপ্তর প্রশাসক শিক্ষার্থীদের সাথে সভায় বসেন। সেখানে কোনো সিদ্ধান্ত ছাড়াই রাতে আরেকটি সভা ডাকা হবে বলে ওই সভা সমাপ্ত ঘোষণা করা হয়।\nপ্রসঙ্গত, ২০২৩ সালের ১৭ ডিসেম্বর শিক্ষক সমিতি, ডিন, সিন্ডিকেট, পরিকল্পনা ও উন্নয়ন কমিটি এবং শিক্ষা পরিষদের নির্বাচন অনুষ্ঠিত হয়। এর মধ্যে ১২টি অনুষদের ডিন নির্বাচনে আওয়ামীপন্থী হলুদ প্যানেল থেকে ছয়জন প্রার্থী নির্বাচিত হন। গত বুধবার আনুষ্ঠানিকভাবে ডিনদের নির্ধারিত মেয়াদ শেষ হয়েছে। তবে উপাচার্য ১১ ডিসেম্বর বিশ্ববিদ্যালয়ের আইন অনুযায়ী এসব ডিনদের নির্বাচন না হওয়া পর্যন্ত স্ব-পদে থাকার নির্দেশ দেন।\nআমার দেশের খবর পেতে গুগল নিউজ চ্যানেল ফলো করুন"
  }
]